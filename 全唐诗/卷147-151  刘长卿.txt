第1笔
　　　　逢雪宿芙蓉山主人　刘长卿
日暮苍山远，天寒白屋贫。柴门闻犬吠，风雪夜归人。
[页]卷,册....[1479]147,5
第2笔
　　　　送张起崔载华之闽中　刘长卿
朝无寒士达，家在旧山贫。相送天涯里，怜君更远人。
[页]卷,册....[1479]147,5
第3笔
　　　　赠秦系征君　刘长卿
群公谁让位，五柳独知贫。惆怅青山路，烟霞老此人。
[页]卷,册....[1479]147,5
第4笔
　　　　秦系顷以家事获谤因出旧山每荷观察崔公见知欲归未遂感其流寓诗以赠之　刘长卿[1479]
初迷武陵路，复出孟尝门。回首江南岸，青山与旧恩。
[页]卷,册....[1480]147,5
第5笔
　　　　夜中对雪赠秦系时秦初与谢氏离婚谢氏在越　刘长卿
月明花满地，君自忆山阴。谁遣因风起，纷纷乱此心。
[页]卷,册....[1480]147,5
第6笔
　　　　湘妃　刘长卿
帝子不可见，秋风来暮思。婵娟湘江月，千载空蛾眉。
[页]卷,册....[1480]147,5
第7笔
　　　　斑竹　刘长卿
苍梧千载后，斑竹对湘沅。欲识湘妃怨，枝枝满泪痕。
[页]卷,册....[1480]147,5
第8笔
　　　　春草宫怀古　刘长卿
君王不可见，芳草旧宫春。犹带罗裙色，青青向楚人。
[页]卷,册....[1480]147,5
第9笔
　　　　正朝览镜作　刘长卿
憔悴逢新岁，茅扉见旧春。朝来明镜里，不忍白头人。
[页]卷,册....[1480]147,5
第10笔
　　　　瓜洲道中送李端公南渡后归扬州道中寄　刘长卿
片帆何处去，匹马独归迟。惆怅江南北，青山欲暮时。
[页]卷,册....[1480]147,5
第11笔
　　　　送张十八归桐庐　刘长卿
归人乘野艇，带月过江村。正落寒潮水，相随夜到门。
[页]卷,册....[1480]147,5
第12笔
　　　　过白鹤观寻岑秀才不遇[1480]　刘长卿
不知方外客，何事锁空房。应向桃源里，教他唤阮郎。
[页]卷,册....[1481]147,5
第13笔
　　　　听弹琴　刘长卿
泠泠七丝（一作弦）上，静听松风寒。古调虽自爱，今人多不弹。
[页]卷,册....[1481]147,5
第14笔
　　　　游南园偶见在阴墙下葵因以成咏　刘长卿
此地常无日，青青独在阴。太阳偏不及，非是未倾心。
[页]卷,册....[1481]147,5
第15笔
　　　　入百丈涧见桃花晚开　刘长卿
百丈深涧里，过时花欲妍。应缘地势下，遂使春风偏。
[页]卷,册....[1481]147,5
第16笔
　　　　送子婿崔真甫李穆往扬州四首　刘长卿
渡口发梅花，山中动泉脉。芜城春草生，君作扬州客。

半逻莺满树，新年人独还。落花逐流水，共到茱萸湾。

雁还空渚在，人去落潮翻。临水独挥手，残阳归掩门。

狎鸟携稚子，钓鱼终老身。殷勤嘱归客，莫话桃源人。

[页]卷,册....[1481]147,5
第17笔
　　　　寄龙山道士许法棱　刘长卿
悠悠白云里，独住青山客。林下昼焚香，桂花同寂寂。
[页]卷,册....[1481]147,5
第18笔
　　　　送方外上人　刘长卿
孤云将野鹤，岂向人间住。莫买沃洲山，时人已知处。
[页]卷,册....[1481]147,5
第19笔
　　　　送灵澈上人　刘长卿
苍苍竹林寺，杳杳钟声晚。荷笠带夕阳，青山独归远。
[页]卷,册....[1482]147,5
第20笔
　　　　茱萸湾北答崔载华问　刘长卿
荒凉野店绝，迢递人烟远。苍苍古木中，多是隋家苑。
[页]卷,册....[1482]147,5
第21笔
　　　　赴楚州次自田途中阻浅问张南史　刘长卿
楚城今近远，积霭寒塘暮。水浅舟且迟，淮潮至何处。
[页]卷,册....[1482]147,5
第22笔
　　　　江中对月　刘长卿
空洲夕烟敛，望月秋江里。历历沙上人，月中孤渡水。
[页]卷,册....[1482]147,5
第23笔
　　　　碧涧别墅喜皇甫侍御相访　刘长卿
荒村带返照，落叶乱纷纷。古路无行客，寒山独见君。
野桥经雨断，涧水向田分。不为怜同病，何人到白云。
[页]卷,册....[1482]147,5
第24笔
　　　　初到碧涧招明契上人　刘长卿
渐老知身累，初寒曝背眠。白云留永日，黄叶减余年。
猿护窗前树，泉浇谷后（一作口）田。沃洲能共隐，不用道林钱。
[页]卷,册....[1482]147,5
第25笔
　　　　送少微上人游天台　刘长卿
石桥人不到，独往更迢迢。乞食山家少，寻钟野路遥。
松门风自扫，瀑布雪难消。秋夜闻清梵，余音逐海[1482]潮。
[页]卷,册....[1482]147,5
第26笔
　　　　却归睦州至七里滩下作　刘长卿
南归犹谪宦，独上子陵滩。江树临洲晚，沙禽对水寒。
山开斜照在，石浅乱流难。惆怅梅花发，年年此地看。
[页]卷,册....[1483]147,5
第27笔
　　　　对酒寄严维　刘长卿
陋（一作陌）巷喜阳和，衰颜对酒歌。懒从华发乱，闲任白云多。
郡简容垂钓，家贫学弄梭。门前七里濑，早晚子陵过。
[页]卷,册....[1483]147,5
第28笔
　　　　新年作　刘长卿
乡心新岁切，天畔独潸然。老至居人下，春归在客先。
岭猿同旦暮，江柳共风烟。已是长沙傅，从今又几年。
[页]卷,册....[1483]147,5
第29笔
　　　　朱放自杭州与故里相使君立碑回因以奉简吏部杨侍郎制文　刘长卿
片石羊公后，凄凉江水滨。好辞千古事，堕泪万家人。
𫛳集占书久，鸾回刻篆新。不堪相顾恨，文字日生尘。
[页]卷,册....[1483]147,5
第30笔
　　　　送宣尊师蘸毕归越　刘长卿
吹箫江上晚，惆怅别茅君。踏火能飞雪，登（一作吞）刀（一作山）入白云。
晨香长日在，夜磬满山闻。挥手桐溪路，无情水亦分。
[页]卷,册....[1483]147,5
第32笔
　　　　送裴郎中贬吉州　刘长卿
乱军交白刃，一骑出黄尘。汉节同归阙，江帆共逐臣。
猿愁歧路晚，梅作异方春。知己酂侯在，应怜脱粟人。
[页]卷,册....[1484]147,5
第33笔
　　　　酬皇甫侍御见寄时前相国姑臧公初临郡　刘长卿
离别江南北，汀洲叶再黄。路遥云共水，砧迥月如霜。
岁俭依仁政，年衰忆故乡。伫看（一作君）宣室召，汉法倚张纲。
[页]卷,册....[1484]147,5
第34笔
　　　　月下呈章秀才（八元）　刘长卿
自古悲摇落，谁人奈此何。夜蛬偏傍枕，寒鸟数移柯。
向老三年谪，当秋百感多（一作无愁百口多）。家贫惟好月，空愧子猷过。
[页]卷,册....[1484]147,5
第35笔
　　　　酬张夏　刘长卿
几岁依穷海，颓年惜故阴。剑寒空有气，松老欲无心。
玩雪劳相访，看山正独吟。孤舟且莫去，前路水云深。
[页]卷,册....[1484]147,5
第36笔
　　　　送李使君贬连州[1484]　刘长卿
独过长沙去，谁堪此路愁。秋风散千骑，寒雨泊孤舟。
贾谊辞明主，萧何识故侯。汉廷当自召，湘水但空流。
[页]卷,册....[1485]147,5
第37笔
　　　　秋夜北山精舍观体如师梵　刘长卿
焚香奏仙呗，向夕遍空山。清切兼秋远，威仪对月闲。
静分岩响答，散逐海潮还。幸得风吹去，随人到世间。
[页]卷,册....[1485]147,5
第38笔
　　　　酬张夏雪夜赴州访别途中苦寒作　刘长卿
扁舟乘兴客，不惮苦寒行。晚暮相依分，江潮欲别情（一作江湖别有情）。
水声冰下咽，砂路雪中平。旧剑锋铓尽，应嫌赠脱（一作脱自）轻。
[页]卷,册....[1485]147,5
第39笔
　　　　寻洪尊师不遇　刘长卿
古木无人地，来寻羽客家。道书堆玉案，仙帔叠青霞。
鹤老难知岁，梅寒未作花。山中不相见，何处化丹砂。
[页]卷,册....[1485]147,5
第40笔
　　　　喜鲍禅师自龙山至　刘长卿
故居（一作山）何日下，春草欲芊芊。犹对山中月，谁听石上泉。
猿声知后夜，花发见流年。杖锡闲来往，无心到处禅。
[页]卷,册....[1485]147,5
第41笔
　　　　送方外上人之常州依萧使君　刘长卿
宰臣思得度，鸥鸟恋为群。远客回飞锡，空山卧白云。
夕阳孤艇去，秋水两溪分。归共临川史，同翻贝叶[1485]文。
[页]卷,册....[1486]147,5
第42笔
　　　　宿北禅寺兰若　刘长卿
上方鸣夕磬，林下一僧还。密行传人少，禅心对虎闲。
青松临古路，白月满寒山。旧识窗前桂，经霜更待（一作得）攀。
[页]卷,册....[1486]147,5
第43笔
　　　　赴新安别梁侍郎　刘长卿
新安君莫问，此路水云深。江海无行迹，孤舟何处寻。
青山空向泪，白月岂知心。纵有余生在，终伤老病侵。
[页]卷,册....[1486]147,5
第44笔
　　　　江州留别薛六柳八二员外　刘长卿
江海相逢（一作逢君）少，东南别处长。独行风袅袅，相去水茫茫。
白首辞同舍，青山背故乡。离心与潮信，每日到浔阳。
[页]卷,册....[1486]147,5
第45笔
　　　　和州留别穆郎中　刘长卿
播迁悲远道，摇落感衰容。今日犹多难，何年更此逢。
世交黄叶散，乡路白云重。明发看烟树，唯闻江北钟。
[页]卷,册....[1486]147,5
第46笔
　　　　和州送人归复郢　刘长卿
因家汉水曲，相送掩柴扉。故郢生秋草，寒江澹落晖。
绿林行客少，赤壁住人稀。独过浔阳去，潮归人不归。
[页]卷,册....[1486]147,5
第47笔
　　　　送金昌宗归钱塘　刘长卿
新家浙江上，独泛落潮归。秋水照华发，凉风生褐衣。
柴门嘶马少，藜杖拜人稀。惟有陶潜柳，萧条对掩扉。
[页]卷,册....[1487]147,5
第48笔
　　　　酬张夏别后道中见寄　刘长卿
离群方岁晏，谪宦在天涯。暮雪同行少，寒潮欲上迟。
海鸥知吏傲，砂鹤（一作沙鸟）见人衰。只畏生秋（一作忆春）草，西归亦未期。
[页]卷,册....[1487]147,5
第49笔
　　　　新安奉送穆谕德归朝赋得行字　刘长卿
九重宣室召，万里建溪行。事直皇天在，归迟白发生。
用材身复起，睹圣眼犹明。离别寒江上，潺湲若有情。
[页]卷,册....[1487]147,5
第50笔
　　　　偶然作　刘长卿
野寺长依止，田家或往还。老农开古地，夕鸟入寒山。
书剑身同废，烟霞吏共闲。岂能将白发，扶杖出人间。
[页]卷,册....[1487]147,5
第51笔
　　　　送州人（一作睦州） 孙沅自本州却归句章新营所居　刘长卿
故里归成客，新家去未安。诗书满蜗舍，征税及渔竿。
火种山田簿，星居海岛寒。怜君不得已，步步别离难。
[页]卷,册....[1487]147,5
第52笔
　　　　送李员外使还苏州兼呈前袁州李使君赋得长字袁州即员外之从兄　刘长卿[1487]
别离共成怨（一作诚共怨），衰老更难忘。夜月留同舍，秋风在远乡。
朱弦徐向烛，白发强临觞。归献西陵作，谁知此路长。
[页]卷,册....[1488]147,5
第53笔
　　　　酬李员外从崔录事载华宿三河戍先见寄　刘长卿
寒江鸣石濑，归客夜初分。人语空山答，猿声独戍闻。
迟来朝及暮，愁去水连云。岁晚心谁在，青山见此君。
[页]卷,册....[1488]147,5
第54笔
　　　　见秦系离婚后出山居作　刘长卿
岂知偕老重，垂老绝良姻。郗氏诚难负，朱家自愧贫。
绽衣留欲故，织锦罢经春。何况蘼芜绿，空山不见人。
[页]卷,册....[1488]147,5
第55笔
　　　　酬秦系　刘长卿
鹤书犹未至，那出白云来。旧路经年别，寒潮每日回。
家空归海燕，人老发江梅。最忆门前柳，闲居手自栽。
[页]卷,册....[1488]147,5
第56笔
　　　　岁日作　刘长卿
建寅回北斗，看历占春风。律变沧江外，年加白发中。
春衣试稚子，寿酒劝衰翁。今日阳和发，荣枯岂不同。
[页]卷,册....[1488]147,5
第57笔
　　　　题元录事开元所居　刘长卿
幽居萝薜情，高卧纪纲行。鸟散秋鹰下，人闲春草生。
冒风（一作岚）归野寺，收印出山城。今日新安郡，因君水更清。
[页]卷,册....[1488]147,5
第58笔
　　　　送崔载华张起之闽中　刘长卿
不识闽中路，遥知别后心。猿声入岭切，鸟道问人深。
旅食过夷落，方言会越音。西征开幕府，早晚用陈琳。
[页]卷,册....[1489]147,5
第59笔
　　　　送张司直赴岭南谒张尚书　刘长卿
番禺万里路，远客片帆过。盛府依横海，荒祠拜伏波。
人经秋瘴变，鸟坠火云多。诚惮炎洲里，无如一顾何。
[页]卷,册....[1489]147,5
第60笔
　　　　寄会稽公徐侍郎（公时在王傅）　刘长卿
摇落淮南叶，秋风想越吟。邹枚入梁苑，逸少在山阴。
老鹤无衰貌，寒松有本心。圣朝难税驾，惆怅白云深。
[页]卷,册....[1489]147,5
第61笔
　　　　送朱山人放越州贼退后归山阴别业　刘长卿
越州（一作中）初罢战，江上送归桡。南渡无来客（一作信），西陵自落潮。
空城垂故（一作细）柳，旧业（一作井）废春苗。闾里相逢少（一作谁相见），莺花共寂寥。
[页]卷,册....[1489]147,5
第62笔
　　　　秋夜肃公房喜普门上人自阳羡山至　刘长卿
山栖久不见，林下偶同游。早晚来香积，何人住沃洲。
寒禽惊后（一作独）夜（一作晚），古木带高秋。却入千峰去，孤云不可留。
[页]卷,册....[1489]147,5
第63笔
　　　　送李秘书却赴南中（此公举家先流岭外，兄弟数人俱没南中）　刘长卿[1489]
却到番禺日，应伤昔所依。炎洲百口住，故国几人归。
路识梅花在，家存（一作看）棣萼稀。独逢回雁去，犹作旧行飞。
[页]卷,册....[1490]147,5
第64笔
　　　　过前安宜张明府郊居　刘长卿
寂寥东郭外，白首一先生。解印（一作考满）孤琴在，移家（一作家移）五柳成。
夕阳临水钓，春雨向田耕。终日空林下，何人识此情。
[页]卷,册....[1490]147,5
第65笔
　　　　使回次杨柳过元八所居　刘长卿
君家杨柳渡，来往落帆过。绿竹经寒在，青山欲暮多。
薜萝诚可恋，婚嫁复如何。无奈闲门外，渔翁夜夜歌。
[页]卷,册....[1490]147,5
第66笔
　　　　送李侍御贬郴州　刘长卿
洞庭波渺渺，君去吊灵均。几路三湘水，全家万里人。
听猿明月夜，看柳故年春。忆想汀洲畔，伤心向白苹。
[页]卷,册....[1490]147,5
第67笔
　　　　寄普门上人　刘长卿
白云幽卧处，不向世人传。闻在千峰里，心知独夜禅。
辛勤羞薄禄，依止爱闲田。惆怅王孙草，青青又一年。
[页]卷,册....[1490]147,5
第68笔
　　　　逢郴州使因寄郑协律　刘长卿
相思楚天外，梦寐楚猿吟。更落淮南叶，难为江上心。
衡阳问人远，湘水向君深。欲逐孤帆去，茫茫何处[1490]寻。
[页]卷,册....[1491]147,5
第69笔
　　　　岳阳馆中望洞庭湖　刘长卿
万古巴丘戍，平湖此（一作北）望长。问人何淼淼，愁暮更苍苍。
叠浪浮元气，中流没太阳。孤舟有归客，早晚达潇湘。
[页]卷,册....[1491]147,5
第70笔
　　　　巡去岳阳却归鄂州使院留别郑洵侍御侍御先曾谪居此州　刘长卿
何事长沙谪，相（一作长）逢楚水秋。暮帆归夏口，寒雨对巴丘。
帝子椒浆奠，骚人木叶愁。惟怜万里外，离别洞庭头。
[页]卷,册....[1491]147,5
第71笔
　　　　夏口送屈突司直使湖南　刘长卿
共悲（一作愁）来夏口，何事更南征。雾露行人少，潇湘春草生。
莺啼何处梦，猿啸若为声。风月新年好，悠悠远客情。
[页]卷,册....[1491]147,5
第72笔
　　　　代边将有怀　刘长卿
少年辞魏阙，白首向沙场。瘦马恋秋草，征人思故乡。
暮笳吹塞月，晓甲带胡霜。自到云中郡，于今百战强。
[页]卷,册....[1491]147,5
第73笔
　　　　雨中过员稷巴陵山居赠别　刘长卿
怜君洞庭上，白发向人垂。积雨悲幽独，长江对别离。
牛羊归故道，猿鸟聚寒枝。明发遥相望，云山不可知。
[页]卷,册....[1491]147,5
第74笔
　　　　送李中丞之襄州（一作送李中丞归汉阳，李一作季，一无之襄州三字）　刘长卿
流落征南将，曾驱十万师。罢归无旧业，老去恋明时。
独立三朝识（一作边静），轻生一剑知（一作随）。茫茫汉江上，日暮复（一作欲）何之。
[页]卷,册....[1492]147,5
第75笔
　　　　奉使至申州伤经陷没　刘长卿
举目伤芜没，何年此战争。归人失旧里，老将守孤城。
废戍山烟出，荒田野火行。独怜浉水上，时乱亦能清。
[页]卷,册....[1492]147,5
第76笔
　　　　穆陵关北逢人归渔阳　刘长卿
逢君穆陵路，匹马向桑干。楚国苍山古，幽州白日寒。
城池百战后，耆旧几家残。处处蓬蒿遍，归人掩泪看。
[页]卷,册....[1492]147,5
第77笔
　　　　安州道中经浐水有怀　刘长卿
征途逢浐水，忽似到秦川。借问朝天处，犹看落日边。
映沙晴漾漾，出涧夜溅溅。欲寄西归恨，微波不可传。
[页]卷,册....[1492]147,5
第78笔
　　　　步登夏口古城作　刘长卿
平芜连古堞，远客此沾衣。高树朝（一作潮）光上，空城秋气归。
微明汉水极，摇落楚人稀。但见荒郊外，寒鸦暮暮飞。
[页]卷,册....[1492]147,5
第79笔
　　　　赠别卢司直之闽中[1492]　刘长卿
尔来多不见，此去又何之。华发同今日，流芳似旧时。
洲长春色遍，汉广夕阳迟。岁岁王孙草，空怜无处期。
[页]卷,册....[1493]147,5
第80笔
　　　　酬郭（一作张） 夏（一作厦） 人日长沙感怀见赠 （此公比经流窜，亲在上都）　刘长卿
旧俗欢犹在，怜君恨独深。新年向国泪，今日倚门心。
岁去随湘水，春生近桂林。流莺且莫弄，江畔正行吟。
[页]卷,册....[1493]147,5
第81笔
　　　　赴巴南书情寄故人　刘长卿
南过三湘去，巴人此路偏。谪居秋瘴里，归处夕阳边。
直道天何在，愁容镜亦怜。裁书欲谁诉，无泪可潸然。
[页]卷,册....[1493]147,5
第82笔
　　　　余干旅舍　刘长卿
摇落暮天迥，青枫霜叶稀。孤城向水闭，独鸟背人飞。
渡口月初上，邻家渔未归。乡心正欲绝，何处捣寒衣。
[页]卷,册....[1493]147,5
第83笔
　　　　登思禅寺上方题修竹茂松　刘长卿
上方幽且暮（一作西峰上方处），台殿（一作榭）隐蒙笼（一作朦胧）。远磬秋山里，清猿古木中。
众溪连竹路，诸岭共松风。傥许栖林下，甘成白首翁。
[页]卷,册....[1493]147,5
第84笔
　　　　恩敕重推使牒追赴苏州次前溪馆作　刘长卿
渐入云峰里，愁看驿路闲。乱鸦投落日，疲马向空山。
且喜怜非罪，何心恋末班。天南一万里，谁料得生[1493]还。
[页]卷,册....[1494]147,5
第85笔
　　　　北归次秋浦界清溪馆　刘长卿
万里（一作岭）猿啼（一作频）断，孤村客暂依（一作万古啼猿后，孤城落日依）。雁过彭蠡暮，人向宛陵稀。
旧路青山在，余生白首归。渐知行近北，不见鹧鸪飞。
[页]卷,册....[1494]147,5
第86笔
　　　　谪官后却归故村将过虎丘怅然有作　刘长卿
万事依然在，无如岁月何。邑人怜白发，庭树长新柯。
故老相逢少，同官不见多。唯余旧山路，惆怅枉帆过。
[页]卷,册....[1494]147,5
第87笔
　　　　重推后却赴岭外待进止寄元侍郎　刘长卿
却访巴人路，难期国士恩。白云从出岫，黄叶已辞根。
大造功何薄，长年气尚冤。空令数行泪，来往落湘沅。
[页]卷,册....[1494]147,5
第88笔
　　　　秋杪江亭有作（一作秋杪干越亭）　刘长卿
寂寞江亭下，江枫秋气斑（一作日暮更愁远，天涯殊未还）。世情何处澹，湘水向人闲。
寒渚一孤雁，夕阳千万山。扁舟如（一作将）落叶，此去未知还（一作俱在洞庭间）。
[页]卷,册....[1494]147,5
第89笔
　　　　送郑司直归上都　刘长卿
岁岁逢离别，蹉跎江海滨。宦游成楚老，乡思逐秦人。
马首归何日，莺啼又一春。因君报情旧，闲慢欲垂纶。
[页]卷,册....[1494]147,5
第90笔
　　　　送灵澈上人归嵩阳兰若（一作岩）　刘长卿
南地随缘久，东林几岁空。暮山门独掩，春（一作青）草路难通。
作梵连松韵，焚香入桂丛。唯将旧瓶钵，却寄白云中。
[页]卷,册....[1495]147,5
第91笔
　　　　却赴南邑留别苏台知己　刘长卿
又过梅岭上，岁岁此（一作北）枝寒。落日孤舟去，青山万里看。
猿声湘水静，草色洞庭宽。已料生涯事，唯应把钓竿。
[页]卷,册....[1495]147,5
第92笔
　　　　和灵一上人新泉　刘长卿
东林一泉出，复与远公期。石浅寒（一作浅石春）流处，山空夜（一作暮）落时（一作浅涧春流处，空山夜月时）。
梦闲闻（一作归）细响，虑澹对（一作向）清漪。动静皆无意（一作如此），唯应达（一作道）者知。
 [1495]147,5
第93笔
　　　　送李挚赴延陵令　刘长卿
清风季子邑，想见下车时。向水弹琴静，看山采菊迟。
明君加印绶，廉使托惸　[嫠]（婺）。旦暮华阳洞，云峰若有期。
[页]卷,册....[1495]147,5
第94笔
　　　　奉送裴员外赴上都　刘长卿
彤襜江上远，万里诏书催。独过浔阳去，空怜潮信回。
离心秋草绿，挥手暮帆开。想见秦城路，人看五马来。
[页]卷,册....[1495]147,5
第95笔
　　　　长沙桓王墓下别李纾张南史[1495]　刘长卿
长沙千载后，春草独萋萋。流水朝将（一作空，又作还）暮，行人东复西。
碑苔几字灭，山木万株齐。伫立伤今古（一作惟有年芳在）。相看惜解携。
[页]卷,册....[1496]147,5
第96笔
　　　　送侯（一有侍字）御赴黔充判官　刘长卿
不识黔中路，今看遣使臣。猿啼万里客，鸟似五湖人。
地远官无法，山深俗岂淳。须令荒徼外，亦解惧埋轮。
[页]卷,册....[1496]147,5
第97笔
　　　　秋日登吴公台上寺远眺寺即陈将吴明彻战场（一作地） 刘长卿
古台摇落后，秋日（一作入）望乡心。野寺人来少，云峰水隔深。
夕阳依旧垒，寒磬满空林。惆怅南朝事，长江独至今。
[页]卷,册....[1496]147,5
第98笔
　　　　淮上送梁二恩命追赴上都　刘长卿
贾生年最少，儒行汉庭闻。拜手卷黄纸，回身谢白云。
故关无去客，春草独随君。淼淼长淮水，东西自此分。
[页]卷,册....[1496]147,5
第99笔
　　　　送崔升归上都　刘长卿
旧寺寻遗绪，归心逐去尘。早莺何处客，古木几家人。
白发经多难，沧洲欲暮春。临期数行泪，为尔一沾巾。
[页]卷,册....[1496]147,5
第100笔
　　　　过李将军南郑林园观妓　刘长卿
郊原风日好，百舌弄何频。小妇秦家女，将军天上人。
鸦归长郭暮，草映大堤春。客散垂杨下，通桥车马[1496]尘。
[页]卷,册....[1497]147,5
第101笔
　　　　送严侍御充东畿观察判官　刘长卿
洛阳征战后，君去问凋残。云月（一作日）临南至，风霜向北寒。
故园经乱久，古木隔林看（一作古道近乡看）。谁访江城客，年年守一官。
[页]卷,册....[1497]147,5
第102笔
　　　　送王端公入奏上都　刘长卿
旧国无家访，临歧亦羡归。途经百战后，客过二陵稀。
秋草通征骑，寒城背落晖。行当蒙顾问，吴楚岁频饥。
[页]卷,册....[1497]147,5
第103笔
　　　　送营田判官郑侍御赴上都　刘长卿
上国三千里，西还（一作游）及岁芳。故山经乱在，春日送归长。
晓奏趋双阙，秋成报万箱。幸论开济力，已实海陵仓。
[页]卷,册....[1497]147,5
第104笔
　　　　送李校书赴东浙幕府（校书工于翰墨）　刘长卿
方从大夫后，南去会稽行。淼淼沧江外，青青春草生。
芸香辞乱（一作校）事，梅吹听军声。应访王家宅，空怜江水平。
[页]卷,册....[1497]147,5
第105笔
　　　　清明后登城眺望　刘长卿
风景清明后，云山睥睨前。百花如旧日，万井出新烟。
草色无空地，江流合远天。长安在何处（一作何处是），遥指夕阳边。
[页]卷,册....[1497]147,5
第106笔
　　　　陪王明府泛舟　刘长卿
花县弹琴暇，樵风载酒时。山含秋色近，鸟度夕阳迟。
出没凫成浪，蒙笼竹亚枝。云峰逐人意，来去解相随。
[页]卷,册....[1498]147,5
第107笔
　　　　送度支留后若侍御之歙州便赴信州省觐　刘长卿
国用忧钱谷，朝推此任难。即山榆荚变，降雨稻花残。
林响朝登岭，江喧夜过滩。遥知骢马色，应待倚门看。
[页]卷,册....[1498]147,5
第108笔
　　　　余干夜宴奉饯前苏州韦使君新除婺州作　刘长卿
复拜东阳郡，遥驰北阙心。行春五马急，向夜一猿深。
山过康郎近，星看婺女临。幸容栖托分，犹恋旧棠阴。
[页]卷,册....[1498]147,5
第109笔
　　　　晚次苦竹馆却亿干越旧游　刘长卿
匹马风尘色，千峰旦暮时。遥看落日尽，独向远山迟。
故驿花临道，荒村竹映篱。谁怜却回首，步步恋南枝。
[页]卷,册....[1498]147,5
第110笔
　　　　送李二十四移家之江州　刘长卿
烟尘犹（一作遥）满目，歧路易沾衣。逋（一作迁）客多南渡，征（一作春）鸿自北飞。
九江春草绿（一作东林古寺静），千里暮潮归。别后难（一作谁）相访，全家隐钓矶（一作羡尔全家隐，炉峰对掩扉）。
[页]卷,册....[1498]147,5
第111笔
　　　　送卢判官南湖[1498]　刘长卿
漾舟仍载酒，愧尔意相宽。草色南湖绿，松声小署寒。
水禽前后起（一作出），花屿往来看。巳作沧洲调，无心恋一官。
[页]卷,册....[1499]147,5
第112笔
　　　　送张栩扶侍之睦州（此公旧任建德令）　刘长卿
遥忆新安旧，扁舟复欲还。浅深看水石，来往逐云山。
入县余花在，过门故柳闲。东征随子去，皆隐薜萝间。
[页]卷,册....[1499]147,5
第113笔
　　　　集梁耿开元寺所居院　刘长卿
到君幽卧处，为我扫莓苔。花雨晴天落，松风终日来。
路经深竹过，门向远山开。岂得长高枕，中朝正用才。
[页]卷,册....[1499]147,5
第114笔
　　　　赠西邻卢少府　刘长卿
篱落能相近，渔樵偶复同。苔封三径绝，溪向数家通。
犬吠寒烟里，鸦鸣（一作飞）夕照中。时因杖藜次（一作倘因篮舆出），相访竹林东。
[页]卷,册....[1499]147,5
第115笔
　　　　游休禅师双峰寺　刘长卿
双扉碧峰际，遥向夕阳开。飞锡方独往，孤云何事来。
寒潭映白月，秋雨上青苔。相送东郊外，羞看骢马回。
[页]卷,册....[1499]147,5
第116笔
　　　　廨中见桃花南枝已开北枝未发因寄杜副端　刘长卿
何意同根本，开花每后时。应缘去日远，独自发春迟。
结实恩（一作应）难忘（一作望），无言恨岂知。年光不可待[1499]，空羡向南枝。
[页]卷,册....[1500]147,5
第117笔
　　　　奉送卢员外之饶州　刘长卿
天书万里至，旌旆上江飞。日向鄱阳近，应看吴岫微。
暮帆何处落，潮水背人归。风土无劳问，南枝黄叶稀。
[页]卷,册....[1500]147,5
第118笔
　　　　送处士归州因寄林山人　刘长卿
陵阳不可见，独往复如何。旧邑云山里，扁舟来去过。
鸟声春谷静，草色太湖多。傥宿荆溪夜，相思渔者歌。
[页]卷,册....[1500]147,5
第119笔
　　　　移使鄂州次岘阳馆怀旧居　刘长卿
多惭恩未报，敢问路何长。万里通秋雁，千峰共夕阳。
旧游成远道，此去更违（一作迷）乡。草露深（一作空）山里，朝朝落（一作满）客裳。
[页]卷,册....[1500]147,5
第120笔
　　　　送齐郎中赴海州　刘长卿
华省占星动，孤城望日遥。直庐收旧草，行县及新苗。
沧海天连水，青山暮与朝。闾阎几家散，应待下车招。
[页]卷,册....[1500]147,5
第121笔
　　　　重阳日鄂城楼送屈突司直　刘长卿
登高复送远，惆怅洞庭秋。风景（一作水）同前（一作千）古，云山满上游。
苍苍来暮雨，淼淼逐寒流。今日关中事，萧何共尔忧。
[页]卷,册....[1500]147,5
第122笔
　　　　更被奏留淮南送从弟罢使江东　刘长卿
又作淮南客，还悲木叶声。寒潮落瓜步，秋色上芜城。
王事何时尽，沧洲羡尔行。青山将绿水，惆怅不胜情。
[页]卷,册....[1501]147,5
第123笔
　　　　经漂母墓　刘长卿
昔贤怀一饭，兹事已千秋。古墓樵人识，前朝楚水流。
渚苹行客荐，山木杜鹃愁。春草茫茫绿，王孙旧此游。
[页]卷,册....[1501]147,5
第124笔
　　　　送李端公赴东都　刘长卿
轩辕征战后，江海别离长。远客归何处，平芜满故乡。
夕阳帆杳杳，旧里树苍苍。惆怅蓬山下，琼枝不可忘。
[页]卷,册....[1501]147,5
第125笔
　　　　送王员外归朝　刘长卿
往来无尽目，离别要逢春。海内罹多事，天涯见近臣。
芳时万里客，乡路独归人。魏阙心常在，随君亦向秦。
[页]卷,册....[1501]147,5
第126笔
　　　　送蒋侍御入秦　刘长卿
朝见及芳菲，恩荣出紫微。晚光临仗奏，春色共西归。
楚客移家老，秦人访旧稀。因君乡里去，为扫故园扉。
[页]卷,册....[1501]147,5
第127笔
　　　　洞庭驿逢郴州使还寄李汤司马[1501]　刘长卿
洞庭秋水阔，南望过衡峰。远客潇湘里，归人何处逢。
孤云飞不定，落叶去无踪。莫使沧浪叟，长歌笑尔容。
[页]卷,册....[1502]147,5
第128笔
　　　　送舍弟之鄱阳居　刘长卿
鄱阳寄家处，自别掩柴扉。故里人何在，沧波孤客稀。
湖山春草遍，云木夕阳微。南去逢回雁，应怜相背飞。
[页]卷,册....[1502]147,5
第129笔
　　　　送裴二十端公使岭南　刘长卿
苍梧万里路，空见白云来。远国知何在，怜君去未回。
桂林无叶落（一作落叶），梅岭自花开。陆贾千年后，谁看朝汉台。
[页]卷,册....[1502]147,5
第130笔
　　　　过桃花夫人庙（即息夫人）　刘长卿
寂寞应千岁，桃花想一枝。路人看古木，江月向空祠。
云雨飞何处，山川是旧时。独怜春草色，犹似忆佳期。
[页]卷,册....[1502]147,5
第131笔
　　　　鄂渚送池州程使君　刘长卿
萧萧五马动，欲别谢临川。落日芜湖色，空山梅冶烟。
江湖通廨舍，楚老拜戈船。风化东南满，行舟来去传。
[页]卷,册....[1502]147,5
第132笔
　　　　送友人西上　刘长卿
羁心不自解，有别会沾衣。春草连天积，五陵远客归。
十年经转战，几处便（一作更）芳菲。想见函关路，行人[1502]去亦稀。
[页]卷,册....[1503]147,5
第133笔
　　　　送梁郎中赴吉州　刘长卿
遥想庐陵郡，还听叔度歌。旧官移上象，新令布中和。
看竹经霜少，闻猿带雨多。但愁征拜日，无奈借留何。
[页]卷,册....[1503]147,5
第134笔
　　　　过湖南羊（一作来）处士别业　刘长卿
杜门成白首，湖上寄生涯。秋草芜（一作闲）三径，寒塘独一家。
鸟归村落尽，水向县城斜。自有东篱菊，年年解作花（一作爱汝醒还醉，东篱菊正花）。
[页]卷,册....[1503]147,5
第135笔
　　　　送河南元判官赴河南句当苗税充百官俸钱　刘长卿
春草长河曲，离心共渺然。方收汉家俸，独向汶阳田。
鸟雀空城在，榛芜旧路迁。山东征战苦，几处有人烟。
[页]卷,册....[1503]147,5
第136笔
　　　　夏中崔中丞宅见海红摇落一花独开　刘长卿
何事一花残，闲庭百草阑。绿滋经雨发，红艳隔林看。
竟日余香在，过时独秀难。共怜芳意晚，秋露未须团（一作溥）。
[页]卷,册....[1503]147,5
第137笔
　　　　使还至（一作自）菱陂（一作波，一作坡）驿渡浉水作　刘长卿
清川已再涉，疲马共西还。何事行人倦，终年流水闲。
孤烟飞（一作出）广泽，一鸟向空山。愁入云峰里，苍苍闭古关。
[页]卷,册....[1503]147,5
第138笔
　　　　送齐郎中典括州　刘长卿
星象移何处，旌麾独向东。勤耕沧海畔，听讼白云中。
树色（一作影）双溪合，猿声万岭同。石门康（一作空）乐住（一作在），几里枉帆通。
[页]卷,册....[1504]147,5
第139笔
　　　　过隐空和尚故居　刘长卿
自从飞锡去，人到沃洲稀。林下期何在，山中春独归。
踏花寻旧径，映竹掩空扉。寥落东峰上，犹堪静者依。
[页]卷,册....[1504]147,5
第140笔
　　　　过萧尚书故居见李花感而成咏　刘长卿
手植已芳菲，心伤故径微。往年啼鸟至，今日主人非。
满地谁当扫，随风岂复归。空怜旧阴在，门客共沾衣。
[页]卷,册....[1504]147,5
第141笔
　　　　送袁处士　刘长卿
闲田北川下，静者去躬耕。万里空江菼，孤舟过郢城。
种荷依野水，移柳待山莺。出处安能问，浮云岂有情。
[页]卷,册....[1504]147,5
第142笔
　　　　酬李侍御登岳阳见寄　刘长卿
想见孤舟去，无由此路寻。暮帆遥在眼，春色独何心。
绿水潇湘阔，青山鄠杜深。谁当北风至，为尔一开襟。
[页]卷,册....[1504]147,5
第143笔
　　　　喜晴　刘长卿
晓日西风转，秋天万里明。湖天一种色，林鸟百般声。
霁景浮云满，游丝映水轻。今朝江上客，凡慰几人情。
[页]卷,册....[1504]147,5
第144笔
　　　　夏口送徐郎中归朝　刘长卿
星象南宫远，风流上客稀。九重思晓奏，万里见春归。
棹发空江响，城孤落日晖。离心与杨柳，临水更依依。
[页]卷,册....[1505]148,5
第145笔
　　　　鄂渚听杜别驾弹胡琴　刘长卿
文姬留此曲，千载一知音。不解胡人语，空留（一作愁）楚客心。
声随边草动，意入陇云深。何事长江上，萧萧出塞吟。
[页]卷,册....[1505]148,5
第146笔
　　　　过鹦鹉洲王处士别业　刘长卿
白首此为渔，青山对结庐。问人寻野笋，留客馈家蔬。
古柳依沙发（一作岸），春苗带雨锄。共怜芳杜色，终日伴闲居。
[页]卷,册....[1505]148,5
第147笔
　　　　寄万州崔使君（令钦）　刘长卿
时艰方用武，儒者任浮沈。摇落秋江暮，怜君巴峡深。
丘（一作立）门多白首，蜀郡满青襟。自解书生咏，愁猿莫夜吟。
[页]卷,册....[1505]148,5
第148笔
　　　　送马秀才移家京洛便赴举　刘长卿
自从为楚客，不复扫荆扉。剑共丹诚在，书随白发归。
旧游经乱静，后进识君稀。空把相如赋，何人荐礼闱。
[页]卷,册....[1506]148,5
第149笔
　　　　送南特进赴归行营　刘长卿
闻道军书至，扬鞭不问家。虏云连白草，汉月到黄沙。
汗马河源饮，烧羌陇坻遮。翩翩新结束，去逐李轻车。
[页]卷,册....[1506]148,5
第150笔
　　　　送道标上人归南岳　刘长卿
悠然（一作悠）倚孤棹，却忆卧中林。江草将归远，湘山独往深。
白云留不住，渌水去无心。衡岳千峰乱，禅房何处寻。
[页]卷,册....[1506]148,5
第151笔
　　　　送梁侍御巡（一作赴）永州　刘长卿
萧萧江雨暮，客散野（一作短）亭空。忧国天涯去，思乡岁暮同。
到时猿未断，回处水应穷。莫望零陵路，千峰万木中。
[页]卷,册....[1506]148,5
第152笔
　　　　岁夜喜魏万成郭夏（一作厦 ）雪中相寻　刘长卿
新年欲变柳，旧客共沾衣。岁（一作旅）夜犹难尽，乡春又独归。
寒灯映虚牖，暮雪掩闲扉。且莫（一作旦暮）乘船去，平生相访稀。
[页]卷,册....[1506]148,5
第153笔
　　　　送蔡侍御赴上都[1506]　刘长卿
迟迟立驷马，久客恋潇湘。明日谁同路，新年独到（一作别）乡。
孤烟（一作灯）向驿远，积雪去关长。秦地看春色，南枝不可忘。
[页]卷,册....[1507]148,5
第154笔
　　　　晦日陪辛大夫宴南亭　刘长卿
月晦逢休澣，年光逐宴移。早莺留客醉，春日为人迟。
蓂草全无叶，梅花遍压枝。政闲风景好，莫比岘山时。
[页]卷,册....[1507]148,5
第155笔
　　　　送独孤判官赴岭　刘长卿
伏波初树羽，待尔静川鳞。岭海看飞鸟，天涯问远人。
苍梧云里夕，青草嶂中春。遥想文身国，迎舟拜使臣。
[页]卷,册....[1507]148,5
第156笔
　　　　长沙馆中与郭夏（一作厦）对雨　刘长卿
长沙积雨晦，深巷绝人幽。润上春衣冷，声连暮角愁。
云横全楚地，树暗古湘洲。杳蔼江天外，空堂生百忧。
[页]卷,册....[1507]148,5
第157笔
　　　　陪辛大夫西亭宴观妓　刘长卿
歌舞怜（一作连）迟日，旌麾（一作旗）映早春。莺窥陇西将，花对洛阳人。
醉罢知何事，恩深忘此身。任他行雨去，归路裛香（一作轻）尘。
[页]卷,册....[1507]148,5
第158笔
　　　　题魏万成江亭　刘长卿
萧条方岁晏，牢落对空洲。才出时人右，家贫湘水头。
苍山隐暮雪，白鸟没寒流。不是莲花府，冥冥不可[1507]求。
[页]卷,册....[1508]148,5
第159笔
　　　　春过裴　郊园（时裴不在，因以寄之）　刘长卿
郊原春欲暮，桃杏落纷纷。何处随芳草，留家寄白云。
听莺情念友，看竹恨无君。长啸高台上，南风冀尔闻。
[页]卷,册....[1508]148,5
第160笔
　　　　送韦赞善使岭南　刘长卿
欲逐（一作报）楼船将，方安卉服夷。炎洲经瘴远，春水上泷迟。
岁贡随重译，年方遍四时。番禺静无事，空咏饮泉诗。
[页]卷,册....[1508]148,5
第161笔
　　　　送乔判官赴福州　刘长卿
扬帆向何处，插羽逐征东。夷落人烟迥，王程鸟路通。
江流回涧底，山色聚闽中。君去凋残后，应怜百越空。
[页]卷,册....[1508]148,5
第162笔
　　　　送李补阙之上都　刘长卿
独归西掖去，难接后尘游。向日三千里，朝天十二楼。
路看新柳夕，家对旧山秋。惆怅离心远，沧江空自流。
[页]卷,册....[1508]148,5
第163笔
　　　　送袁明府之任　刘长卿
既有亲人术，还逢试吏年。蓬蒿千里闭，村树几家全。
雪覆淮南道，春生颍谷烟。何时当莅政，相府待闻天。
[页]卷,册....[1508]148,5
第164笔
　　　　海盐官舍早春　刘长卿
小邑沧洲吏，新年白首翁。一官如远客，万事极飘蓬。
柳色孤城里，莺声细雨中。羁心早已乱，何事更春风。
[页]卷,册....[1509]148,5
第165笔
　　　　南湖送徐二十七西上　刘长卿
家在横塘曲，那能万里违。门临秋水掩（一作淹），帆带夕阳飞。
傲俗宜纱帽，干时倚布衣。独将湖上月，相逐去还归。
[页]卷,册....[1509]148,5
第166笔
　　　　曲阿对月别岑况徐说　刘长卿
金陵已芜没，函谷复烟尘。犹见南朝月，还随上国人。
白云心自远，沧海意相亲。何事须成别，汀洲欲暮春。
[页]卷,册....[1509]148,5
第167笔
　　　　送李侍御贬鄱阳（此公近由此州使回）　刘长卿
回车仍昨日，谪去已秋风。干越知何处，云山只向东。
暮天江色里，田鹤稻花中。却见鄱阳吏，犹应旧马骢。
[页]卷,册....[1509]148,5
第168笔
　　　　送路少府使东京便应制举（时梁宋初失守。一题作送骆三少府西山应制）　刘长卿
故人西奉使，胡骑正纷纷（一作汀洲芳草绿，日暮更氛氲）。旧国无来信，春江独送君。
五言凌白雪，六翮向青云。谁念沧州吏（一作史），忘机鸥鸟群（一作自是无机者，沙鸥巳可群。又作空自无机事，沙鸥已可群）。
[页]卷,册....[1509]148,5
第169笔
　　　　松江独宿[1509]　刘长卿
洞庭初下叶，孤客不胜愁。明月天涯夜，青山江上秋。
一官成白首，万里寄沧洲。久被浮名系，能无愧海鸥。
[页]卷,册....[1510]148,5
第170笔
　　　　寻白石山真禅师旧草堂　刘长卿
惆怅云山暮，闲门独不开。何时飞杖锡，终日闭苍苔。
隔岭春犹在，无人燕亦来。谁堪暝投处，空复一猿哀。
[页]卷,册....[1510]148,5
第171笔
　　　　送行军张司马罢使回（一作送张扈司直归越中）　刘长卿
时危身赴敌，事往任浮沈。末路（一作万里）三江去，当时（一作孤城）百战心。
春风吴苑（一作草）绿，古木剡山深。千里沧波上（一作明日沧洲路），孤舟（一作云）不可寻。
[页]卷,册....[1510]148,5
第172笔
　　　　喜李翰自越至　刘长卿
南浮沧海上，万里到吴台。久别长相忆，孤舟何处来。
春风催客醉，江月向人开。羡尔无羁束，沙鸥独不猜。
[页]卷,册....[1510]148,5
第173笔
　　　　罪所留系寄张十四　刘长卿
不见君来久，冤深意未传。冶长空得罪，夷甫岂言钱。
直道天何在，愁容镜亦怜。因书欲自诉，无泪可潸然。
[页]卷,册....[1510]148,5
第174笔
　　　　送勤照和尚往睢阳赴太守请　刘长卿
燃灯传七祖，杖锡为诸侯。来去（一作去住）云无意，东西水自流。
青山春满目，白日夜随舟。知到梁园下，苍[1510]生赖（一作眷）此游。
[页]卷,册....[1511]148,5
第175笔
　　　　长门怨　刘长卿
何事长门闭，珠帘只自垂。月移深殿早，春向后宫迟。
蕙草生闲地，梨花发旧枝。芳菲自（一作似）恩幸，看著（一作却）被风吹。
[页]卷,册....[1511]148,5
第176笔
　　　　过横山顾山人草堂　刘长卿
只（一作祗）见山相掩，谁言路尚通。人来千嶂外，犬吠百花中。
细草香飘雨，垂杨闲卧风。却寻樵径去，惆怅绿溪东。
[页]卷,册....[1511]148,5
第177笔
　　　　送李校书谪越谒杜中丞　刘长卿
江风处处尽，旦暮水空波。摇落行人去，云山向越多。
陈蕃悬榻待，谢客枉帆过。相见耶溪路，逶迤入薜萝。
[页]卷,册....[1511]148,5
第178笔
　　　　秋夜雨中诸公过灵光寺所居　刘长卿
晤语青莲舍，重门闭夕阴。向人寒烛静，带雨夜钟沈（一作深）。
流水从他事，孤云任此心。不能捐斗粟，终日愧瑶琴。
[页]卷,册....[1511]148,5
第179笔
　　　　西庭夜燕喜评事兄拜会　刘长卿
犹是南州吏，江城又一春。隔帘湖上月，对酒眼中人。
棘寺初衔命，梅仙已误身。无心羡荣禄，唯待却垂纶。
[页]卷,册....[1511]148,5
第180笔
　　　　寻南溪常山道人隐居（一作寻常山南溪道士隐居）　刘长卿
一路经行处，莓（一作苍）苔见履痕。白云依静渚（一作者），春（一作芳）草闭闲门。
过雨看松色，随山到水源。溪花与禅意，相对亦忘言。
[页]卷,册....[1512]148,5
第181笔
　　　　扬州雨中张十宅观妓（一作张谓诗）　刘长卿
夜色带（一作对，又作滞）春烟，灯花拂更然。残妆添石黛，艳舞落金钿。
掩笑频敧扇，迎歌乍动弦。不知巫峡雨，何事海西边。
[页]卷,册....[1512]148,5
第182笔
　　　　赴宣州使院夜宴寂上人房留辞前苏州韦使君　刘长卿
白云乖始愿，沧海有微波。恋旧争趋府，临危欲负戈。
春归花殿暗，秋（一作寒）傍竹房多。耐可机心息，其如羽檄何。
[页]卷,册....[1512]148,5
第183笔
　　　　送薛承矩秩满北游　刘长卿
匹马向何处，北游殊未还。寒云带飞雪，日暮雁门关。
一路傍汾水，数州看晋山。知君喜初服，祗爱此身闲。
[页]卷,册....[1512]148,5
第184笔
　　　　饯别王十一南游　刘长卿
望君烟水阔，挥手泪沾巾。飞鸟没何处，青山空向人。
长江一帆远，落日五湖春。谁见汀洲上，相思愁白苹。
[页]卷,册....[1512]148,5
第185笔
　　　　送严维尉诸暨（严即越州人）[1512]　刘长卿
爱尔文章远，还家印绶荣。退公兼色养，临下带乡情。
乔木映官舍，春山宜县城。应怜钓台石，闲却为浮名。
[页]卷,册....[1513]148,5
第186笔
　　　　送李七之筰水谒张相公　刘长卿
惆怅青春晚，殷懃浊酒垆。后时长剑涩，斜日片帆孤。
东阁邀才子，南昌老腐儒。梁园旧相识，谁忆卧江湖。
[页]卷,册....[1513]148,5
第187笔
　　　　送崔处士先适越　刘长卿
山阴好云物，此去又春风。越鸟闻花里，曹娥想镜中。
小江潮易满，万井水皆通。徒羡扁舟客，微官事不同。
[页]卷,册....[1513]148,5
第188笔
　　　　奉陪使君西庭送淮西魏判官（得山字）　刘长卿
羽檄催归恨，春风醉别颜。能邀五马送，自逐一星还。
破竹从军乐，看花听讼闲。遥知用兵处，多在八公山。
[页]卷,册....[1513]148,5
第189笔
　　　　狱中见壁画佛　刘长卿
不谓衔冤处，而能窥大悲。独栖丛棘下，还见雨花时。
地狭青莲小，城高白日迟。幸亲方便力，犹畏毒龙欺。
[页]卷,册....[1513]148,5
第190笔
　　　　送许拾遗还京　刘长卿
万里辞三殿，金陵到旧居。文星出西掖，卿月在南徐。
故里惊朝服，高堂捧诏书。暂容乘驷马，谁许恋鲈[1513]鱼。
[页]卷,册....[1514]148,5
第191笔
　　　　送张七判官还京觐省（大夫之子时初）　刘长卿
春兰方可采，此去叶初齐。函谷莺声里，秦山马首西。
庭闱新柏署，门馆旧桃蹊。春色（一作日）长安道，相随入禁闺（一本缺）。
[页]卷,册....[1514]148,5
第192笔
　　　　送孙莹京监擢第归蜀觐省　刘长卿
适贺一枝新，旋惊万里分。礼闱称独步，太学许能文。
征马望春草，行人看暮云。遥知倚门处，江树正氛氲。
[页]卷,册....[1514]148,5
第193笔
　　　　送史九赴任宁陵兼呈单父史八时监察五兄初入台　刘长卿
趋府弟联兄，看君此去荣。春随千里道，河带万家城。
绣服棠花映，青袍草色迎。梁园修竹在，持赠结交情。
[页]卷,册....[1514]148,5
第194笔
　　　　卧病喜田九见寄（一作过）　刘长卿
卧来能几日，春事已依然。不解谢公意，翻令静者便。
庭阴残旧雪，柳色带新年。寂寞深春里，唯君相访偏。
[页]卷,册....[1514]148,5
第195笔
　　　　重过宣峰寺山房寄灵一上人　刘长卿
西陵潮信满，岛屿入中流。越客依风水，相思南渡头。
寒光生极浦，暮雪映沧洲。何事扬帆去，空惊海上鸥。
[页]卷,册....[1514]148,5
第196笔
　　　　云门寺访灵一上人　刘长卿
所思劳日夕，惆怅去西东。禅客知何在，春山到处同。
独行残雪里，相见白云中。请近东林寺，穷年事远公。
[页]卷,册....[1515]148,5
第197笔
　　　　送陆羽之茅山寄李延陵　刘长卿
延陵衰草遍，有路问茅山。鸡犬驱将去，烟霞拟不还。
新家彭泽县，旧国穆陵关。处处逃名姓，无名亦是闲。
[页]卷,册....[1515]148,5
第198笔
　　　　寄灵一上人初还云门（一作皇甫曾诗）　刘长卿
寒霜白云里，法侣自相携。竹迳通城下，松风隔水西。
方同沃洲去，不作武陵迷。髣髴知心处，高峰是会稽。
[页]卷,册....[1515]148,5
第199笔
　　　　寄灵一上人（一作皇甫冉诗，一作郎士元诗）　刘长卿
高僧本姓竺，开士旧名林。一去春山里，千峰不可寻。
新年芳草遍，终日白云深。欲徇微官去，悬知讶此心。
[页]卷,册....[1515]148,5
第200笔
　　　　送韩司直　刘长卿
游吴还入越，来往任风波。复送王孙去，其如春草何。
岸明残雪在，潮满夕阳多。季子杨柳庙，停舟试一过。
[页]卷,册....[1515]148,5
第201笔
　　　　酬李郎中夜登苏（一作福）州城楼见寄[1515]　刘长卿
辛勤万里道，萧索九秋残。日照闽中夜，天凝海上寒。
客程无地远，主意在人安。遥寄登楼作，空知行路难。
[页]卷,册....[1516]148,5
第202笔
　　　　送人游越（ 一作郎士元诗）　刘长卿
未习风波事，初为吴越游。露沾湖色晓（一作晚），月照海门（一作山）秋。
梅市门何在，兰亭水尚流。西陵待潮处，落日满扁（一作孤）舟。
[页]卷,册....[1516]148,5
第203笔
　　　　赠普门上人　刘长卿
支公身欲老，长在沃洲多。惠力堪传教，禅心久伏魔。
山云随坐夏，江草伴头陀。借问回心后，贤愚去几何。
[页]卷,册....[1516]148,5
第204笔
　　　　送康判官往新安（一作皇甫冉诗）　刘长卿
不向新安去，那知江路长。猿声近庐霍，水色胜潇湘。
驿路收残雨，渔家带夕阳。何须愁旅泊，使者有辉光。
[页]卷,册....[1516]148,5
第205笔
　　　　送顾长（一本题下有往新安三字）　刘长卿
由来山水客，复道向新安。半是乘槎便，全非行路难。
晨装林月在，野饭浦沙寒。严子千年后，何人钓旧滩。
[页]卷,册....[1516]148,5
第206笔
　　　　九日登李明府北楼　刘长卿
九日登高望，苍苍远树低。人烟湖草里，山翠县楼西。
霜降鸿声切，秋深客思迷。无劳白衣酒，陶令自相[1516]携。
[页]卷,册....[1517]148,5
第207笔
　　　　同诸公登楼　刘长卿
秋草行将暮，登楼客思惊。千家同霁色，一雁报寒声。
北望无乡信，东游滞客行。今君佩铜墨，还有越乡情。
[页]卷,册....[1517]148,5
第208笔
　　　　送友人南游　刘长卿
不愁寻水远，自爱逐连山。虽在春风里，犹从芳草间。
去程何用计，胜事且相关。旅逸同群鸟，悠悠往复还。
[页]卷,册....[1517]148,5
第209笔
　　　　送裴二十一　刘长卿
多病长无事，开筵暂送君。正愁帆带雨，莫望水连云。
客思闲偏极，川程远更分。不须论（一本缺）早晚，惆怅又离群。
[页]卷,册....[1517]148,5
第210笔
　　　　送张判官罢使东归　刘长卿
白首辞知己，沧洲忆旧居。落潮回野艇，积雪卧官庐。
范叔寒犹在，周王岁欲除。春山数亩地，归去带经鉏。
[页]卷,册....[1517]148,5
第211笔
　　　　早春　刘长卿
微雨夜来歇，江南春色回。本惊时不住，还恐老相催。
人好千场醉，花无百日开。岂堪沧海畔，为客十年来。
[页]卷,册....[1517]148,5
第212笔
　　　　送青苗郑判官归江西　刘长卿
三苗余古地，五稼满秋田。来问周公税，归输汉俸钱。
江城寒背日，湓水暮连天。南楚凋残后，疲民赖尔怜。
[页]卷,册....[1518]148,5
第213笔
　　　　过包尊师山院　刘长卿
卖药曾相识，吹萧此复闻。杏花谁是主，桂树独留君。
漱玉临丹井，围棋访白云。道经今为写，不虑惜鹅群。
[页]卷,册....[1518]148,5
第214笔
　　　　故女道士婉仪太原郭氏挽歌词　刘长卿
作范宫闱睦，归真道艺（一作艺业）超。驭风仙路远，背日帝宫（一作居）遥。
鸾殿空留处，霓裳已罢朝。淮王哀不尽，松柏但萧萧。

宫禁恩（一作思）长隔，神仙道已分。人间惊早露，天上失朝云。
逝水年无限，佳城日易曛。萧声将薤曲，哀断不堪闻。

[页]卷,册....[1518]148,5
第215笔
　　　　少年行　刘长卿
射飞夸侍猎，行乐爱联镳。荐枕青蛾艳，鸣鞭白马骄。
曲房珠翠合，深巷管弦调。日晚春风里，衣香满路飘。
[页]卷,册....[1518]148,5
第216笔
　　　　归弋阳山居留别卢邵二侍御　刘长卿
渺渺归何处，沿流附客船。久依鄱水住，频税越人田。
偶俗机偏少，安闲性所便。祗应君少惯，又欲寄林泉。
[页]卷,册....[1518]148,5
第217笔
　　　　赴江西湖上赠皇甫曾之宣州　刘长卿
莫恨扁舟去（一作此去君何恨），川途（一作南行）我更遥。东西潮渺渺，离别雨萧萧。
流水通春谷，青山过板桥。天涯有来客，迟尔访渔樵（一作浔阳如枉棹，千里有归潮）。
[页]卷,册....[1519]148,5
第218笔
　　　　湘中纪行十首　湘妃庙　刘长卿
荒祠古木暗，寂寂此江𣸣。未作湘（一作湖）南雨，知为何处云。
苔痕断珠履，草色带罗裙。莫唱迎仙曲，空山不可闻。
[页]卷,册....[1519]148,5
第219笔
　　　　湘中纪行十首　斑竹岩　刘长卿
苍梧在何处，斑竹自成林。点点留残泪，枝枝寄此心。
寒山响易满，秋水影偏深。欲觅樵人路，蒙笼（一作朦胧）不可寻。
[页]卷,册....[1519]148,5
第220笔
　　　　湘中纪行十首　洞山阳（浮丘公旧隐处，一作洞阳山）　刘长卿
旧日仙成处，荒林客到稀。白云将犬去，芳草任人归。
空谷无行径，深山少（一作多）落晖。桃园几家住，谁为扫荆扉。
[页]卷,册....[1519]148,5
第221笔
　　　　湘中纪行十首　云母溪　刘长卿
云母映溪水，溪流知几春。深藏武陵客，时过洞庭人。
白发惭皎镜，清光媚奫沦。寥寥古松下，岁晚挂头巾。
[页]卷,册....[1519]148,5
第222笔
　　　　湘中纪行十首　赤沙湖　刘长卿
茫茫葭菼外，一望一沾衣。秋水连天阔，涔阳何处归。
沙鸥积暮雪，川日动寒晖。楚客来相问，孤舟泊钓矶。
[页]卷,册....[1520]148,5
第223笔
　　　　湘中纪行十首　秋云岭　刘长卿
山色无定姿，如烟复如黛。孤峰夕阳后，翠岭秋天外。
云起遥蔽亏，江回频向背。不知今远近，到处犹相对。
[页]卷,册....[1520]148,5
第224笔
　　　　湘中纪行十首　花石潭　刘长卿
江枫日摇落，转爱寒潭静。水色淡如空，山光复相映。
人闲流更慢，鱼戏波难定。楚客往来多，偏知白鸥性。
[页]卷,册....[1520]148,5
第225笔
　　　　湘中纪行十首　石围峰（一作石菌山）　刘长卿
前山带秋色，独往（一作住）秋江晚。叠嶂入云多，孤峰去人远。
〔夤〕（寅）缘不可到，苍翠空在眼。渡口问渔家，桃源路深浅。
[页]卷,册....[1520]148,5
第226笔
　　　　湘中纪行十首　浮石濑　刘长卿
秋月照潇湘，月明闻荡桨。石横晚濑急，水落寒沙广。
众岭猿啸重，空江人语响。清晖朝复暮，如待扁舟赏。
[页]卷,册....[1520]148,5
第227笔
　　　　湘中纪行十首　横龙渡[1520]　刘长卿
空传古岸下，曾见蛟龙去。秋水晚沈沈，犹（一作独）疑在深（一作何）处。
乱声沙上石，倒影云中树。独见（一作系）一扁舟，樵人往来渡。
[页]卷,册....[1521]148,5
第228笔
　　　　杂咏八首上礼部李侍郎　幽琴（中二联作听琴绝句，已见前卷）　刘长卿
月色满轩白，琴声宜夜阑。飗飗青丝上，静听松风寒。
古调虽自爱，今人多不弹。向君投此曲，所贵知音难。
[页]卷,册....[1521]148,5
第229笔
　　　　杂咏八首上礼部李侍郎　晚桃　刘长卿
四月深涧底，桃花方欲然。宁知地势下，遂使春风偏。
此意颇堪惜，无言谁为传。过时君未赏，空媚幽林前。
[页]卷,册....[1521]148,5
第230笔
　　　　杂咏八首上礼部李侍郎　疲马　刘长卿
玄黄一疲马，筋力尽胡尘。骧首北风夕，徘徊鸣向人。
谁怜弃置久，欲与驽骀亲。犹恋长城外，青青寒草春。
[页]卷,册....[1521]148,5
第231笔
　　　　杂咏八首上礼部李侍郎　春镜　刘长卿
宝镜凌曙开，含虚净如水。独悬秦台上，万象清光里。
岂虑高鉴偏，但防流尘委。不知娉婷色，回照今何似。
[页]卷,册....[1521]148,5
第232笔
　　　　杂咏八首上礼部李侍郎　古剑[1521]　刘长卿
龙泉闲古匣，苔藓沦此地。何意久藏锋，翻令世人弃。
铁衣今正涩，宝刃犹可试。傥遇拂拭恩，应知剸犀利。
[页]卷,册....[1522]148,5
第233笔
　　　　杂咏八首上礼部李侍郎　旧井　刘长卿
旧井依旧城，寒水深洞彻。下看百余尺，一镜光不灭。
素绠久未垂，清凉尚含洁。岂能无汲引，长讶君恩绝。
[页]卷,册....[1522]148,5
第234笔
　　　　杂咏八首上礼部李侍郎　白鹭　刘长卿
亭亭常独立，川上时延颈。秋水寒白毛，夕阳吊孤影。
幽姿闲自媚，逸翮思一骋。如有长风吹，青云在俄顷。
[页]卷,册....[1522]148,5
第235笔
　　　　杂咏八首上礼部李侍郎　寒釭　刘长卿
向夕灯稍进，空堂弥寂寞。光寒对愁人，时复一花落。
但恐明见累，何愁暗难托。恋君秋夜永，无使兰膏薄。
[页]卷,册....[1522]148,5
第236笔
　　　　寄李侍御　刘长卿
旧国人未归，芳（一作沧）洲草还碧。年年湖上亭（一作春），怅望江南客。
骢马入关西，白云独何适。相思烟水外，唯有心不隔。
[页]卷,册....[1522]148,5
第237笔
　　　　晚泊湘江怀故人　刘长卿
天涯片云去，遥指帝乡忆。惆怅增暮情，潇湘复秋色。
扁舟宿何处，落日羡归翼。万里无故人，江鸥不相[1522]识。
[页]卷,册....[1522]148,5
第238笔
　　　　过邬三湖上书斋　刘长卿
何事东南客，忘机一钓竿。酒香开瓮老，湖色对门寒。
向郭青山送，临池白鸟看。见君能浪迹，予亦厌微官。
[页]卷,册....[1523]148,5
第239笔
　　　　从军六首　刘长卿
回看虏骑合，城下汉兵稀。白刃两相向，黄云愁不飞。
手中无尺铁，徒欲突重围。

目极雁门道，青青边草春。一身事征战，匹马同苦辛。
末路成白首，功归天下人。

倚剑白日暮，望乡登戍楼。北风吹羌笛，此夜关山愁。
回首不无意，滹河空自流。

黄沙一万里，白首无人怜。报国剑已折，归乡身幸全。
单于古台下，边色寒苍然。

落日更萧条，北风动枯草。将军追虏骑，夜失阴山道。
战败仍树勋，韩彭但空老。

草枯（一作秋草）秋塞上，望见渔阳郭。胡马嘶一声，汉兵泪双落。
谁为吮疮者，此事今人薄。

[页]卷,册....[1523]148,5
第240笔
　　　　龙门八咏　阙口　刘长卿
秋山日（一作向）摇落，秋水急波澜。独见鱼龙气，长令烟雨寒。
谁穷造化力，空向雨崖看。
[页]卷,册....[1523]148,5
第241笔
　　　　龙门八咏　水东渡　刘长卿
山叶傍崖赤，千峰秋色多。夜泉发清响，寒渚生微波。
稍见沙上月，归人争渡河。
[页]卷,册....[1523]148,5
第242笔
　　　　龙门八咏　福公塔　刘长卿
寂寞对伊水，经行长未还。东流自朝暮，千载空云山。
谁见白鸥鸟，无心洲渚间。
[页]卷,册....[1524]148,5
第243笔
　　　　龙门八咏　远公龛　刘长卿
松路向精舍，花龛归老僧。闲云随锡杖，落日低金绳。
入夜翠微里，千峰明一灯。
[页]卷,册....[1524]148,5
第244笔
　　　　龙门八咏　石楼　刘长卿
隐隐见花阁，隔河映青林。水田秋雁下，山寺夜钟深。
寂寞群动息，风泉清道心。
[页]卷,册....[1524]148,5
第245笔
　　　　龙门八咏　下山　刘长卿
谁识往来意，孤云长自闲。风寒未渡水，日暮更看山。
木落众峰出，龙宫苍翠间。
[页]卷,册....[1524]148,5
第246笔
　　　　龙门八咏　水西渡（一作西渡水）　刘长卿
伊水摇镜光，纤鳞如不隔。千龛道傍古，一鸟沙上白。
何事还（一作闲）山云（一作寒），能留向城客。
[页]卷,册....[1524]148,5
第247笔
　　　　龙门八咏　渡水　刘长卿
日暮下山来，千山暮钟发。不知波上棹，还弄山中月。
伊水连白云，东南远明灭。
[页]卷,册....[1524]148,5
第248笔
　　　　月下听砧　刘长卿
夜静掩寒城，清砧发何处。声声捣秋月，肠断卢龙戍。
未得（一作有）寄征人，愁霜复愁露。
[页]卷,册....[1524]148,5
第249笔
　　　　送丘为赴上都（一作送皇甫曾）　刘长卿
帝乡何处是，歧路空垂泣。楚思（一作客）愁暮多，川程（一作长）带潮急。
潮归人不归，独向空（一作回）塘立。
[页]卷,册....[1524]148,5
第250笔
　　　　题大理黄主簿湖上高斋　刘长卿
闭门湖水畔，自与白鸥亲。竟日窗中岫，终年林下人。
俗轻儒服弊，家厌法官贫。多雨茅簷夜，空洲草径春。
桃源君莫爱，且作汉朝臣。
[页]卷,册....[1525]148,5
第251笔
　　　　平蕃曲三首　刘长卿
吹角报蕃营，回军欲洗兵。已教青海外，自筑汉家城。

渺渺戍烟孤，茫茫塞草枯。陇头那用闭，万里不防胡。

绝漠大军还，平沙独戍闲。空留一片石，万古在燕山。

[页]卷,册....[1525]148,5
第252笔
　　　　送郑说之歙州谒薛侍郎（一作薛能郎中）　刘长卿
漂泊来千里，讴谣满百城。汉家尊太守，鲁国重诸生。
俗变人难理，江传（一作流）水至清。船经危石住（一作往），路入乱山行。
老得沧州趣，春伤白首情。尝闻马南郡，门下有康成。
[页]卷,册....[1525]148,5
第253笔
　　　　题独孤使君（一作常州）湖上林（一作新）亭　刘长卿
出树倚朱阑，吹铙引上官。老农持锸拜，时稼卷帘看。
水对登龙净，山当建隼寒。夕阳湖草动，秋色渚田宽。
渤海人无事，荆州客独安。谢公何足比，来往石门难。
[页]卷,册....[1525]148,5
第254笔
　　　　酬滁州李十六使君见赠（李公与予俱于阳羡山中新营别墅，以其同志，因有所作）　刘长卿
满镜悲华发，空山寄此身。白云家自有，黄卷业长贫。
懒任垂竿老，狂因酿黍春。桃花迷圣代，桂树狎幽人。
幢盖方临郡，柴荆忝作怜。但愁千骑至，石路却生尘。
[页]卷,册....[1525]148,5
第255笔
　　　　送严维赴河南充严中丞幕府　刘长卿
久别耶溪客，来乘使者轩。用才荣入幕，扶病喜同樽。
山屐留何处，江帆去独翻。暮情辞镜水，秋梦识云门。
莲府开花萼，桃园寄子孙。何当举严助，遍沐汉朝恩。
[页]卷,册....[1526]148,5
第256笔
　　　　酬包谏议佶见寄之什　刘长卿
佐郡愧顽疏，殊方亲里闾。家贫寒未度，身老岁将除。
过雪山僧至，依阳野客舒。药陈随远宦，梅发对幽居。
落日栖鸮鸟，行人遗（一作达）鲤鱼。高文不可和，空愧学相如。
[页]卷,册....[1526]148,5
第257笔
　　　　栖霞寺东峰寻南齐明征君故居　刘长卿
山人今不见，山鸟自相从。长啸辞明主，终身卧此峰 。
泉源通石径，涧户掩尘容。古墓依寒草，前朝寄老松。
片云生断壁，万壑遍疏钟。惆怅空归去，犹疑林下逢。
[页]卷,册....[1526]148,5
第258笔
　　　　奉和赵给事使君留赠李婺州舍人兼谢舍人别驾之什　刘长卿
便道访情亲，东方千骑尘。禁深分直夜，地远独行春。
绛阙辞明主，沧洲识近臣。云山随候吏，鸡犬逐归人。
庭顾婆娑老，邦传蔽芾新。玄晖翻佐理，闻到郡斋频。
[页]卷,册....[1526]148,5
第259笔
　　　　行营酬吕侍御时尚书问罪襄阳军次汉东境上侍御以州邻寇贼复有水火迫于征税诗以见谕　刘长卿
不敢淮南卧，来趋汉将营。受辞瞻左钺，扶疾往前旌。
井税鹑衣乐，壶浆鹤发迎。水归余断岸，烽至掩孤城，
晚日归千骑，秋风合五兵。孔璋才素健，早晚檄书成。
[页]卷,册....[1526]148,5
第260笔
　　　　登迁（一作仙）仁楼酬子婿李穆　刘长卿
临风敞丽谯，落日听吹铙。归路空回首，新章已在腰。
非才受官谤，无政作人谣。俭岁安三户，余年寄六条。
春芜生楚国，古树过隋朝。赖有东床客，池塘免寂寥。
[页]卷,册....[1527]148,5
第261笔
　　　　别李氏女子　刘长卿
念尔嫁犹近，稚年那别亲。临歧方教诲，所贵和六姻。
俛首带荆钗，欲拜凄且嚬。本来儒家子，莫耻梁鸿贫。
汉川若可涉，水清石磷磷。天涯远乡妇，月下孤舟人。
[页]卷,册....[1527]148,5
第262笔
　　　　长沙早春雪后临湘水呈同游诸子　刘长卿
汀洲暖渐渌，烟景淡相和。举目方如此，归心岂奈何。
日华浮野雪，春色染湘波。北渚生芳草，东风变旧柯。
江山古思远，猿鸟暮情多。君问渔人意，沧浪自有歌。
[页]卷,册....[1527]148,5
第263笔
　　　　自道林寺西入石路至麓山寺过法崇禅师故居　刘长卿
山僧候谷口，石路拂（一作扫）莓苔。深入泉源去，遥从树杪回。
香随青霭散，钟过白云来。野雪空斋掩，山风古殿开。
桂寒知自发，松老问谁栽。惆怅湘江水，何人更渡杯。
[页]卷,册....[1527]148,5
第264笔
　　　　和袁郎中破贼后军行过剡中山水谨上太尉（即李光弼）　刘长卿
剡路除荆棘，王师罢鼓鼙。农归沧海畔，围解赤城西。
赦罪春阳发，收兵太白低。远峰来马首，横笛入猿啼。
兰渚催新幄，桃源识故蹊。已闻开阁待，谁许卧东溪。
[页]卷,册....[1527]148,5
第265笔
　　　　送郑十二（一作山人）还庐山别业[1527]　刘长卿
浔阳数亩宅，归卧掩柴关。谷口何人待（一作在），门前秋草闲。
忘（一作无）机卖药罢，无语（一作挥手）杖藜还。旧笋成寒竹，空斋向暮山。
水流经（一作过）舍下，云去（一作起）到人间。桂树花应发，因行寄一攀。
[页]卷,册....[1528]148,5
第266笔
　　　　至饶州寻陶十七不在寄赠　刘长卿
谪宦投东道，逢君已北辕。孤蓬向何处，五柳不开门。
去国空回首，怀贤欲诉冤。梅枝横岭峤，竹路过湘源。
月下高秋雁，天南独夜猿。离心与流水，万里共朝昏。
[页]卷,册....[1528]148,5
第267笔
　　　　奉陪郑中丞自宣州解印与诸姪宴余于后溪　刘长卿
迹远（一作心远，一作意惬）亲鱼鸟，功成厌鼓鼙。林中阮生集（一作阮家醉，一作阮氏集），池上谢公题。
户牖垂藤合，藩离插槿齐（一本无此二句，一作门径苍苔合，窗阴绿筿低，一作深巷行人少，闲门卧柳低）。夕阳山向背，春（一作秋）草水东西。
度雨诸峰出，看花几路迷（一作看竹谁家好，高原几处迷）。何劳问秦汉，更入武陵溪（后四句，一本作旧架悬藤老，疏篱插槿齐。风尘不可到，谁羡武陵溪。尘一作烟）。
[页]卷,册....[1528]148,5
第268笔
　　　　同诸公袁郎中宴筵喜加章服　刘长卿
手诏来筵上，腰金向粉闱。勋名传旧阁，蹈舞著新衣。
白社同游在，沧洲此会稀。寒笳发后殿，秋草送西归。
世难常摧敌，时闲已息机。鲁连功可让，千载一相挥（一作辉）。
[页]卷,册....[1529]149,5
第269笔
　　　　毘陵送邹结（一作绍）先赴河南充判官　刘长卿
王事相逢少，云山奈别何。芳年临水怨，瓜步上潮过。
客路方经楚，乡心共渡河。凋残春草在，离乱故城多。
罢战逢时泰，轻徭伫俗和。东西此分手，惆怅恨烟波。
[页]卷,册....[1529]149,5
第270笔
　　　　送徐大夫赴广州　刘长卿
上将坛场拜，南荒羽檄招。远人来百越，元老事三朝。
雾绕龙山暗，山连象郡（一作岭）遥。路分江淼淼，军动马萧萧。
画角知秋气，楼船逐暮潮。当令输贡赋（一作职），不使外夷骄。
[页]卷,册....[1529]149,5
第271笔
　　　　九日题蔡国公主楼　刘长卿
主第人何在，重阳客暂寻。水余龙镜色，云罢凤箫音。
暗牖藏昏晓（一作旦），苍苔换古今。晴山卷幔出，秋草闭门深。
篱菊仍新吐，庭槐尚旧阴。年年画梁燕，来去岂无心。
[页]卷,册....[1529]149,5
第272笔
　　　　送荀八过山阴（一作访）旧县（一作任）兼寄剡中诸官　刘长卿
访旧山阴县，扁舟到海涯。故林嗟满岁，春草忆佳期。
晚景千峰乱，晴江一鸟迟。桂香留客处，枫暗泊舟时。
旧石曹娥篆，空山夏禹（一作禹帝）祠。剡溪多隐吏，君去（一作为）道相（一作长）思。
[页]卷,册....[1530]149,5
第273笔
　　　　奉饯元侍郎加豫章采访兼赐章服（时初停节度）　刘长卿
任重兼乌府，时平偃豹韬。澄清湘水变，分别楚山高。
花对彤襜发，霜和白雪操。黄金装旧马，青草换新袍。
岭暗猿啼月，江寒鹭映涛。豫章生宇下，无使翳蓬蒿。
[页]卷,册....[1530]149,5
第274笔
　　　　奉饯郎中四兄罢余杭太守承恩加侍御史充行军司马赴汝南行营　刘长卿
星使三江上，天波万里通。权分金节重，恩借铁冠雄。
梅吹前军发，棠阴旧府空。残春锦障外，初日羽旗东。
岸柳遮浮鹢，江花隔避骢。离心在何处，芳草满吴宫。
[页]卷,册....[1530]149,5
第275笔
　　　　送贾侍御克复后入京（一作江南送贾侍御入京）　刘长卿
对酒心不乐，见君动行舟。回看暮帆隐，独向空江愁。
晴云淡初夜，春塘深慢流。温颜风霜霁，喜气烟尘收。
驰驲数千里，朝天十二楼。因之（一作云）报亲爱，白发生沧洲。
[页]卷,册....[1530]149,5
第276笔
　　　　会稽王处士草堂壁画衡霍诸山　刘长卿
粉壁（一作爱此）衡霍近，群峰（一作卷帘）如可攀。能令堂上客，见尽湖（一作湘）南山。
青翠数千仞（一作千万状），飞来方丈间。归云无处灭，去鸟何时还。
胜事日相对，主人常独闲。稍看林壑晚（一作青阴满四壁），佳气生重关（一本此下有颇与宿心会，看看慰愁颜二句）。
[页]卷,册....[1530]149,5
第277笔
　　　　惠福寺与陈留诸官茶会（得西字）　刘长卿
到此机事遣，自嫌尘网迷。因知万法幻，尽与浮云齐。
疏竹映高枕，空花随杖藜。香飘诸天外，日隐双林西。
傲（一作微）吏方见狎，真僧幸相携。能令归客意，不复还东溪。
[页]卷,册....[1531]149,5
第278笔
　　　　金陵西泊舟临江楼　刘长卿
萧条金陵郭，旧是帝王州。日暮望乡处，云边江树秋。
楚云不可托，楚水只堪愁。行客千万里，沧波朝暮流。
迢迢洛阳梦，独卧青川楼。异乡共如此，孤帆难久游。
[页]卷,册....[1531]149,5
第279笔
　　　　题灵祐上人法华院木兰花（其树岭南移植此地）　刘长卿
庭种南中树，年华几度新。已依初地长，独发旧园春。
映日成华盖，摇风散锦茵。色空荣落处，香醉往来人。
菡萏千灯遍，芳菲一雨均。高柯傥为橶，渡海有良因。
[页]卷,册....[1531]149,5
第280笔
　　　　宿严维宅送包佶（一作皇甫冉诗）　刘长卿
江湖同避地，分手自依依。尽室今为客，惊秋空念归。
岁储无别墅，寒服羡邻机。草色春桥晚，蝉声江树稀。
夜深宜共醉，时难忍相违。何事随阳雁，汀洲忽背飞。
[页]卷,册....[1531]149,5
第281笔
　　　　送从弟贬袁州（一作皇甫冉诗，题作送从弟豫贬远州）　刘长卿
何事成迁客，思归不见乡。游吴经万里，吊屈向三湘。
水与荆巫接，山通鄢郢长。名羞（一作嗟）黄绶系，身是白眉郎。
独结南枝恨，应思北雁行。忧来沽楚酒，老鬓莫凝霜。
[页]卷,册....[1531]149,5
第282笔
　　　　无锡东郭送友人游越[1531]　刘长卿
客路风霜晓，郊原春兴余。平芜不可望，游子去何如。
烟水乘湖阔，云山适越初。旧都怀作赋，古穴觅藏书。
碑缺曹娥宅，林荒逸少居。江湖无限意，非独为樵渔。
[页]卷,册....[1532]149,5
第283笔
　　　　送邵州判官往南（一作皇甫冉诗）　刘长卿
看君发原隰，驷牡志（一作去）皇皇。始罢沧江令，还随粉署郎。
海沂军未息，河兖岁仍荒。征税人全少，榛芜虏近亡。
新知行宋远，相望隔淮长。早晚裁书寄，银钩伫八行。
[页]卷,册....[1532]149,5
第284笔
　　　　出丰县界寄韩明府　刘长卿
回首古原上，未能辞旧乡。西风收暮雨，隐隐分芒砀。
贤友此为邑，令名满徐方。音容想在眼，暂若升琴堂。
疲马顾春草，行人看夕阳。自非传尺素，谁为论中肠。
[页]卷,册....[1532]149,5
第285笔
　　　　别陈留诸官（一作公）　刘长卿
恋此东道主，能令西上迟。徘徊暮郊别，惆怅秋风时。
上国邈千里，夷门难再期。行人望落日，归马嘶空陂。
不愧宝刀赠，维怀琼树枝。音尘倘未接，梦寐徒相思。
[页]卷,册....[1532]149,5
第286笔
　　　　观李凑（一作溱）所画美人障子　刘长卿
爱尔含天姿，丹青有殊智。无间已得象，象外更生意。
西子不可见，千载无重还。空令浣沙态，犹在含毫间。
一笑岂易得，双蛾如有情。窗风不举袖，但觉罗衣轻。
华堂翠幕春风来，内阁金屏曙色开。此中一见乱人目（一作眼），只移行到云（一作行雨到）阳台。（洪迈取末四句作绝句）
[页]卷,册....[1532]149,5
第287笔
　　　　送史判官奏事之灵武兼寄巴西亲故[1532]　刘长卿
中州日纷梗，天地何时泰。独有西归心，遥悬夕阳外。
故人奉章奏，此去论利害。阳雁南渡江，征骖去相背。
因君欲寄远，何处问亲爱。空使沧洲人，相思减衣带。
[页]卷,册....[1533]149,5
第288笔
　　　　自鄱阳还道中寄褚征君　刘长卿
南风日夜起，万里孤帆漾。元气连洞庭，夕阳落波上。
故人烟水隔，复此遥相望。江信久寂寥，楚云独惆怅。
爱君清川口，弄月时櫂唱。白首无子孙，一生自疏旷。
[页]卷,册....[1533]149,5
第289笔
　　　　石梁湖有寄（一作怀陆兼）　刘长卿
故人千里道，沧波一（一作十）年别。夜上明月楼，相思楚天阔。
潇潇清秋暮，袅袅凉风发。湖色淡不流，沙鸥远还灭。
烟波日已远，音问日已绝。岁晏空含情，江皋绿芳歇。
[页]卷,册....[1533]149,5
第290笔
　　　　送沈少府之任淮南　刘长卿
惜君滞南楚，枳棘徒栖凤。独与千里帆，春风远相送。
此行山水好，时物亦应众。一鸟飞长淮，百花满云梦。
相期丹霄路，遥听清风颂。勿为州县卑，时来自为用。
[页]卷,册....[1533]149,5
第291笔
　　　　严子濑东送马处直归苏（一本有州字）　刘长卿
望君舟已远，落日潮未退。目送沧海帆，人行白云外。
江中远回首，波上生微霭。秋色姑苏台，寒流子陵濑。
相送苦易散，动别知难会。从此日相思，空令减衣带。
[页]卷,册....[1533]149,5
第292笔
　　　　宿怀仁县南湖寄东海荀处士　刘长卿
向夕敛微雨，晴开湖上天。离人正惆怅，新月愁婵娟。
伫立白沙曲，相思沧海边。浮云自来去，此意谁能[1533]传。
一水不相见，千峰随客船。寒塘起孤雁，夜色分盐田。
时复一延首，忆君如眼前。
[页]卷,册....[1533]149,5
第293笔
　　　　初至洞庭怀灞陵别业　刘长卿
长安邈千里，日夕怀双阙。已是洞庭人，犹看灞陵月。
谁堪去乡意，亲戚想天末。昨夜梦中归，烟波觉来阔。
江皋见芳草，孤客心欲绝。岂讶青春来，但伤经时别。
长天不可望，鸟与浮云没。
[页]卷,册....[1534]149,5
第294笔
　　　　题萧郎中开元寺新构幽寂亭　刘长卿
康乐爱山水，赏心千载同。结茅依翠微，伐木开蒙笼。
孤风依青霄，一径去不穷。候客石苔上，礼僧云树中。
旷然见沧洲，自远来清风。五马留谷口，双旌薄烟虹。
沈沈众香积，眇眇诸天空。独往应未遂，苍生思谢公。
[页]卷,册....[1534]149,5
第295笔
　　　　同姜濬题裴式微余干东斋　刘长卿
世事终成梦，生涯欲半过。白云心已矣，沧海意如何。
藜杖全吾道，榴花养太和。春风骑马醉，江月钓鱼歌。
散帙看虫蠹，开门见雀罗。远山终日在，芳草傍人多。
吏体庄生傲，方言楚俗讹。屈平君莫吊，肠断洞庭波。
[页]卷,册....[1534]149,5
第296笔
　　　　赠元容州　刘长卿
拥旌临合浦，上印卧长沙。海徼长无戍，湘山独种畬。
政传通岁贡，才惜过年华。万里依孤剑，千峰寄一家。
累征期旦暮，未起恋烟霞。避世歌芝草，休官醉菊花。
旧游如梦里，此别是天涯。何事沧波上，漂漂逐海槎。
[页]卷,册....[1534]149,5
第297笔
　　　　夏口送长宁杨明府归荆南因寄幕府诸公　刘长卿
关西杨太尉，千载德犹闻。白日俱终老，清风独至君。
身承远祖遗（一作后），才出众人群。举世贪荆玉，全家恋楚云。
向烟帆杳杳，临水叶纷纷。草覆昭丘绿，江从夏口分。
高名光盛府，异姓宠殊勋。百越今无事，南征欲罢军。
[页]卷,册....[1535]149,5
第298笔
　　　　奉和杜相公新移长兴宅呈元相公　刘长卿
间世生贤宰，同心奉至尊。功高开北第，机静灌中园。
入并蝉冠影，归分骑士喧。窗闻汉宫漏，家识杜陵源。
献替常焚藁，优（一作清）闲独对萱。花香逐荀令，草色对王孙。
有地先开阁，何人不扫门。江湖难自退，明主托元元。
[页]卷,册....[1535]149,5
第299笔
　　　　湖南使还留辞辛大夫　刘长卿
王师劳近甸，兵食仰诸侯。天子无南顾，元勋在上游。
大才生间气，盛业拯横流。风景随摇笔，山川入运筹。
羽觞交饯席，旄节对归舟。莺识春深恨，猿知日去愁。
别离花寂寂，南北水悠悠。唯有家兼（一作将）国，终身共（一作实）所忧。
[页]卷,册....[1535]149,5
第300笔
　　　　泛曲阿后湖简同游诸公　刘长卿
元气浮积水，沈沈深不流。春风万顷绿，映带至徐州。
为客难适意，逢君方暂游。夤缘白苹际，日暮沧浪舟。
渡口微月进，林西残雨收。水云去仍湿，沙鹤鸣相留。
且习子陵隐，能忘生事忧。此中深有意，非为钓鱼钩。
[页]卷,册....[1535]149,5
第301笔
　　　　北游酬孟云卿见寄　刘长卿
忽忽忘前事，事愿能相乖。衣马日羸弊，谁辨行与才。
善道居贫贱，洁服蒙尘埃。行行无定止，懔坎难归来。
慈母忧疾疹，室家念栖莱。幸君夙姻亲，深见中外怀。
俟子惜时节，怅望临高台。
[页]卷,册....[1536]149,5
第302笔
　　　　冬夜宿扬州开元寺烈公房送李侍御之江东　刘长卿
迁客投百越，穷阴淮海凝。中原驰困兽，万里栖饥鹰。
寂寂连（一作莲）宇下，爱君心自弘。空堂来霜气，永夜清明灯。
发后望烟水，相思劳寝兴。暮帆背楚郭，江色浮金陵。
此去尔何恨，近名予未能。炉峰若便道，为助东林僧。
[页]卷,册....[1536]149,5
第303笔
　　　　南楚怀古　刘长卿
南国久芜没（一作漫），我来（一作生）空郁陶。君看章华宫，处处生蓬（一作黄）蒿。
但见陵与谷，岂知贤与豪。精魂托古木，宝剑捐江皋。
倚棹下晴景，回舟随晚涛。碧云暮寥落，湖上秋（一作青）天高。
往事那堪问，此心徒自劳。独余湘水上，千载闻离骚。
[页]卷,册....[1536]149,5
第304笔
　　　　上湖田馆南楼忆朱宴　刘长卿
漂泊日复日，洞庭今更秋。白云如有意，万里望孤舟。
何事爱成别，空令登此楼。天光映波动，月影随江流。
鹤唳静寒渚，猿啼深夜洲。归期诚已促，清景仍相留。
顷者慕独往，尔来悲远游。风波自此去，桂水空离忧。
[页]卷,册....[1536]149,5
第305笔
　　　　送姚八之句容旧任便归江南（ 一作送姚八归江南）[1536]　刘长卿
故人还水国，春色动离忧。碧草千万里，沧江朝暮流。
桃花迷旧路，萍叶荡归舟。远戍看京口，空城问石头。
折芳佳丽地，望月西南楼。猿鸟共孤屿，烟波连数州。
谁家过楚老，何处恋江鸥。尺素能相报，湖山若个忧。
[页]卷,册....[1537]149,5
第306笔
　　　　雎阳赠李司仓　刘长卿
白露变时候，蛬声暮啾啾。飘飘洛阳客，惆怅梁园秋。
只为乏生计，尔来成远游。一身不家食，万事从人求。
且喜接余论，足堪资小留。寒城落日后，砧杵令人愁。
归路岁时尽，长河朝夕流。非君深意愿，谁复能相忧。
[页]卷,册....[1537]149,5
第307笔
　　　　杪秋洞庭中怀亡道士谢太虚　刘长卿
漂泊日复日，洞庭今更秋。青枫亦何意，此夜催人愁。
惆怅客中月，徘徊江上楼。心知楚天远，目送沧波（一作浪）流。
羽客久已殁，微言无处求。空余白云在，容与随孤舟。
千里杳难望，一身当独游。故园复何许，江海徒（一作此）迟留。
[页]卷,册....[1537]149,5
第308笔
　　　　同郭参谋咏崔仆射淮南节度使厅前竹（一作和郭参谋咏崔令公庭前竹）　刘长卿
昔种梁王苑，今移汉将坛（一作不学媚清澜，能依上将坛）。蒙笼（一作朦胧）低冕过，青翠（一作蒨）卷帘看。
得地移根远，经霜抱节难。开花成凤实，嫩笋长鱼竿。
蔼蔼军容静，萧萧郡宇宽。细音和角暮（一作响），疏影上门寒。
湘浦何年变（一作阮巷何人在），山阳（一作梁园）几处残。不知（一作空余）轩屏侧，岁晚对袁（一作伴任）安。
[页]卷,册....[1537]149,5
第309笔
　　　　硖石遇雨宴前主簿从兄子英宅[1537]　刘长卿
县城苍翠里，客路两崖开。硖石云漠漠，东风吹雨来。
吾兄此为吏，薄宦知无媒。方寸抱秦镜，声名传楚材。
折腰五斗间，僶俛随尘埃。秩满少余俸，家贫仍散财。
谁言次东道，暂预倾金罍。虽欲少留此，其如归限催。
[页]卷,册....[1538]149,5
第310笔
　　　　江中晚钓寄荆南一二相识（ 一作西江雨后忆荆南诸公）　刘长卿
楚郭（一作国，又作随楚）微雨收，荆门遥（一作看）在目。漾舟水云里，日暮春江（一作江山）绿。
霁华静洲渚，暝（一作夜）色连松（一作杉）竹。月出波上时，人归渡头宿。
一身已无累，万事更何欲。渔父自夷犹（一作夤缘），白鸥不羁束。
既怜沧浪水，复（一作更）爱沧浪曲。不见眼中人，相思心断续（一作垂钓看世人，那知此生足）。
[页]卷,册....[1538]149,5
第311笔
　　　　九日岳阳待黄遂张涣　刘长卿
别君颇已久，离念与时积。楚水空（一作共）浮（一作秋）烟，江楼望归客。
徘徊正伫想，髣髴如暂觌。心目徒自亲，风波尚相隔。
青林泊舟处，猿鸟愁孤驿。遥见郭外山，苍然雨中夕。
季鹰久疏旷，叔度早畴昔。反棹来何迟，黄花候君摘。
[页]卷,册....[1538]149,5
第312笔
　　　　题王少府尧山隐处简陆鄱阳　刘长卿
故人沧洲吏，深与世情薄。解印二十年，委身在丘壑。
买田楚山下，妻子自耕凿。群动心有营，孤云本无著。
因收谿上钓，遂接林中酌。对酒春日长，山村杏花落。
陆生鄱阳令，独步建溪作。早晚休此官，随君永栖托。
[页]卷,册....[1538]149,5
第313笔
　　　　晚次湖口有怀[1538]　刘长卿
霭然空水合，目极平江暮。南望天无涯，孤帆落何处。
顷为衡湘客，颇见湖山（一作湘）趣。朝气和楚云，夕阳映江树。
帝乡劳想望，万里心来去。白发生扁舟，沧波满归（一作归满）路。
秋风今已至，日夜雁南度。木叶辞洞庭，纷纷落无（一作不知）数。
[页]卷,册....[1539]149,5
第314笔
　　　　陪元侍御（一作郎）游支硎山寺　刘长卿
支公去已久，寂寞龙华会。古木闭空山，苍然暮相对。
林峦非一状，水石有余态。密竹藏晦明，群峰争向背。
峰峰带落日，步步入青霭。香气空翠中，猿声暮云外。
留连南台客，想像西方内。因逐溪水还，观心两无碍。
[页]卷,册....[1539]149,5
第315笔
　　　　桂阳西州晚泊古桥村住（一作主）人　刘长卿
洛阳别离久，江上心可得。惆怅增暮情，潇湘复秋色。
故山隔何处，落日羡归翼。沧海空自流，白鸥不相识。
悲蛬满荆渚，辍棹徒沾臆。行客念寒衣，主人愁夜织。
帝乡片云去，遥寄千里忆。南路随天长，征帆杳无极。
[页]卷,册....[1539]149,5
第316笔
　　　　夕次檐石湖梦洛阳亲故　刘长卿
天涯望不尽，日暮愁独去。万里云海空，孤帆向何处。
寄身烟波里，颇得湖山趣。江气和楚云，秋声乱枫树。
如何异乡县，日复怀亲故。遥与洛阳人，相逢梦中路。
不堪明月里，更值清秋暮。倚棹对沧波，归心共谁语。
[页]卷,册....[1539]149,5
第317笔
　　　　按覆后归睦州赠苗侍御[1539]　刘长卿
地远心难达，天高谤易成。羊肠留覆辙，虎口脱余生。
直氏偷金枉，于家决狱明。一言知己重，片议杀身轻。
日下人谁忆，天涯客独行。年光销蹇步，秋气入衰情。
建德知何在，长江问去程。孤舟百口渡，万里一猿声。
落日开乡路，空山向郡城。岂令冤气积，千古在长平。
[页]卷,册....[1540]149,5
第318笔
　　　　奉寄婺州李使君舍人　刘长卿
建隼罢鸣珂，初传来暮歌。渔樵识太古，草树得阳和。
东道诸生从，南依远客过。天清婺女出，土厚绛人多。
永日空相望，流年复几何。崖开当夕照，叶去逐寒波。
眼暗经难受，身闲剑懒磨。似鸮（一作鹏）占贾谊，上马试廉颇。
穷分安藜藿，衰容胜薜萝。只应随越鸟，南翥托高柯。
[页]卷,册....[1540]149,5
第319笔
　　　　哭魏兼遂（公及孀妻幼子，与僮数人，相次亡殁，葬于丹阳）　刘长卿
古今值此去，修短竟谁分。樽酒空如在，弦琴肯重闻。
一门同逝水，万事共浮云。旧馆何人宅，空山远客坟。
艰危贫且共，少小秀而文。独行依穷巷，全身出乱军。
岁时长寂寞，烟月自氛（一作氤）氲。垄树随人古，山门对日曛。
泛舟悲向子，留剑赠徐君。来去云阳路，伤心江水𣸣。
[页]卷,册....[1540]149,5
第320笔
　　　　负谪后登干越亭作　刘长卿
天南（一作南天）愁望绝，亭上柳条新。落日独归鸟，孤舟何处人。
生涯投越（一作岭）徼，世业陷胡（一作边）尘。杳杳钟陵暮，悠悠鄱水春（一作江入千峰暮，花连百越春）。
秦台悲（一作怜）白首，楚泽（一作水）怨青苹。草色迷征路，莺声伤（一作傍）逐臣（一本无此四句）。
独醒空（一作翻）取笑，直道不容身。得罪风霜苦，全生天地仁。
青山数行泪，沧海一穷鳞。牢落机心尽，惟怜鸥鸟亲（一作流落谁相识，空将鸥鹭亲）。
[页]卷,册....[1540]149,5
第321笔
　　　　留题李明府霅溪水堂　刘长卿
寥寥（一昨寂寂）此堂上，幽意复谁论。落日无王事，青山在县门。
云峰向高枕，渔钓入前轩。晚竹疏帘影，春苔（一作苔生）双履痕。
荷香随坐卧，湖色映晨昏。虚牖闲生白，鸣琴静对言。
暮禽飞上下，春水（一作草）带清浑。远岸谁家柳，孤烟何处村。
谪居投瘴疠，离思过湘沅。从此扁舟去，谁堪江浦猿。
[页]卷,册....[1541]149,5
第322笔
　　　　入白沙渚夤缘二十五里至石窟山下怀天台陆山人　刘长卿
远屿（一作渚）霭将夕，玩幽行自迟。归人不计日，流水闲相随。
辍棹古（一作石）崖口，扪萝春景迟。偶因回舟次，宁与前山期。
对此瑶草色，怀君琼树枝。浮云去寂寞，白鸟相因依。
何事爱高隐，但令劳远思。穷年卧海峤，永望愁天涯。
吾亦从此（一作君）去，扁舟何所之。迢迢江上帆，千里东风吹。
[页]卷,册....[1541]149,5
第323笔
　　　　禅智寺上方怀演和尚寺即和尚所创　刘长卿
绝𪩘东林寺，高僧惠远公。买园隋苑下，持（一作捧）钵楚城中。
斗极千灯近，烟波万井通。远山低月殿，寒木露花宫。
绀宇焚（一作烧）香净，沧州摆（一作罢）雾空。雁来秋色里，曙起早潮东。
飞锡今何在，苍生待发蒙。白云翻送客，庭树（一作黄叶）自辞风。
舍筏追开士，回舟狎钓翁。平生江海意，惟共白鸥同。
[页]卷,册....[1541]149,5
第324笔
　　　　贾侍郎（一作御）自会稽使回篇什盈卷兼蒙见寄一首与余有挂冠之期因书数事率成十韵　刘长卿
江上逢星使，南来自会稽。惊年一叶落，按俗五花嘶。
上国悲芜梗，中原动鼓鼙。报恩看铁剑，衔命出金闺。
风物催归绪，云峰发咏题。天长百越外，潮上小江西。
鸟道通闽岭，山光落剡溪。暮帆千里思，秋夜一[1541]猿啼。
柏树荣新垄，桃源忆故蹊。若能为休去（一作若为能去此），行复草萋萋。
[页]卷,册....[1542]149,5
第325笔
　　　　秋日夏口涉汉阳献李相公　刘长卿
日望衡门处，心知汉水𣸣。偶乘青雀舫，还在白鸥群。
间气生灵秀，先朝翼戴勋。藏弓身已退，焚藁事难闻。
旧业成青草，全家寄白云。松萝长稚子，风景逐新文。
山带寒城出，江依古岸分。楚歌悲远客，羌笛怨孤军。
鼎罢调梅久，门看种药勤。十年犹去国，黄叶又纷纷。
[页]卷,册....[1542]149,5
第326笔
　　　　归沛县道中晚泊留侯城　刘长卿
访古此城下，子房安在哉。白云去不反，危堞空崔嵬。
伊昔楚汉时，颇闻经济才。运筹风尘下，能使天地开。
蔓草日已积，长松日已摧。功名满青史，祠庙唯苍苔。
百里暮程远，孤舟川上回。进帆东风便，转岸前山来。
楚水澹相引，沙鸥闲不猜。扣舷从此去，延首仍裴回。
[页]卷,册....[1542]149,5
第327笔
　　　　关门望华山　刘长卿
客路瞻太华，三峰高际天。夏云亘百里，合沓遥相连。
雷雨飞半腹，太阳在其巅。翠微关上近，瀑布林梢悬。
爱此众容秀，能令西望偏。徘徊忘暝色，泱漭成阴烟。
曾是朝百灵，亦闻会群仙。琼浆岂易挹，毛女非空传。
髣髴仍伫想，幽期如眼前。金天有青（一作清）庙，松柏隐苍然。
[页]卷,册....[1542]149,5
第328笔
　　　　奉陪萧使君入鲍达洞寻灵山寺　刘长卿
山居秋更鲜，秋江相映碧。独临沧洲路，如待挂帆客。
遂使康乐侯，披榛著双屐。入云开岭道，永日寻泉脉。
古寺隐青冥，空中寒磬夕。苍苔绝行径，飞鸟无去迹。
树杪下归人，水声过幽石。任情趣逾远，移步奇[1542]屡易。
萝木静蒙蒙，风烟深寂寂。徘徊未能去，畏共桃源隔。
[页]卷,册....[1543]149,5
第329笔
　　　　孙权故城下怀古兼送友人归建业　刘长卿
雄图争割据，神器终不守。上下武昌城，长江竟何有。
古来壮台榭，事往悲陵阜。寥落几家人，犹依数株柳。
威灵绝想像，芜没空林薮。野径春草中，郊扉夕阳后。
逢君从此去，背楚方东走。烟际指金陵，潮时过湓口。
行人已何在，临水徒挥手。惆怅不能归，孤帆没云久。
[页]卷,册....[1543]149,5
第330笔
　　　　宿双峰寺寄卢七李十六　刘长卿
寥寥禅诵处，满室虫丝结。独与山中人，无心生复灭。
徘徊双峰下，惆怅双峰月。杳杳暮猿深，苍苍古松列。
玩奇不可尽，渐远更幽绝。林暗僧独归，石寒泉且咽。
竹房响轻吹，萝径阴余雪。卧涧晓何迟，背岩春未发。
此游诚多趣，独往共谁阅。得意空自归，非君岂能说。
[页]卷,册....[1543]149,5
第331笔
　　　　京口怀洛阳旧居兼寄广陵二三知己　刘长卿
川阔悲无梁，蔼然沧波夕。天涯一飞鸟，日暮南徐客。
气混京口云，潮吞海门石。孤帆候风进，夜色带江白。
一水阻佳期，相望空脉脉。那堪岁芳尽，更使春梦积。
故国（一作园）胡尘飞，远（一作故）山（一作异乡）楚云隔。家人想何在，庭草为谁碧。
惆怅空伤情（一作往复），沧浪有余（一作遗）迹。严陵七里滩，携手同所适。
[页]卷,册....[1543]149,5
第332笔
　　　　登扬州栖灵（一作西岩）寺塔　刘长卿
北塔凌空虚，雄观压川泽。亭亭楚云外，千里看不隔。
遥对黄金台，浮辉乱相射。盘梯接元气，半壁栖夜魄。
稍登诸劫尽，若骋排霄（一作霜）翮。向是沧洲人，已为青云客。
雨飞千栱霁，日在万家夕。鸟处高却低，[1543]天涯远如迫。
江流入空翠，海峤现微碧。向暮期下来，谁堪复行役。
[页]卷,册....[1544]149,5
第333笔
　　　　湖上遇郑田　刘长卿
故人青云器，何意常窘迫。三（一作五）十犹布衣，怜君头已白。
谁言此相见，暂得话畴昔。旧业今已芜，还乡返为客。
扁舟伊独往，斗酒君自适。沧洲（一作海）不可涯，孤帆去无迹。
杯中忽复醉，湖上生月（一作新）魄。湛湛江色寒，蒙蒙水云夕。
风波易迢递，千里如咫尺。回首人已遥，南看楚天隔。
[页]卷,册....[1544]149,5
第334笔
　　　　雨中登沛县楼赠表兄郭少府　刘长卿
楚泽秋更远，云雷有时作。晚陂带残雨，白水昏漠漠。
伫立收烟氛，洗然静寥廓。卷帘高楼上，万里看日落。
为客频改弦，辞家尚如昨。故山今不见，此鸟那可托。
小邑务常闲，吾兄宦何薄。高标青云器，独立沧江鹤。
惠爱原上情，殷懃丘中诺。何当遂良愿，归卧青山郭。
[页]卷,册....[1544]149,5
第335笔
　　　　灞东晚晴简同行薛弃朱训　刘长卿
客心豁初霁，霁色暝玄灞。西向看夕阳，曈曈映桑柘。
二贤诚逸足，千里陪征驾。古树枳道傍，人烟杜陵下。
伊余在羁束，且复随造化。好道当有心，营生苦无暇。
高贤幸兹偶，英达穷王霸。迢递客王程，裴回主人夜。
一薰知异质，片玉谁齐价。同结丘中缘，尘埃自兹谢。
[页]卷,册....[1544]149,5
第336笔
　　　　对雨赠济阴马少府考城蒋少府兼献成武五兄南华二兄　 刘长卿
繁云兼家思，弥望连济北。日暮微雨中，州城带秋色。
萧条主人静，落叶飞不息。乡梦寒更频，虫声夜相逼。
二贤纵横器，久滞徒劳职。笑语和风骚，雍容事文墨。
吾兄即时彦，前路良未测。秋水百丈清，寒松一[1544]枝直。
此心欲引托，谁为生羽翼。且复顿归鞍，杯中雪胸臆。
[页]卷,册....[1545]149,5
第337笔
　　　　李侍御河北使回至东京相访　刘长卿
故人南台秀，夙擅中朝美。拥传从北来，飞霜日千里。
贫居幸相访，顾我柴门里。却讶绣衣人，仍交布衣士。
王程遽尔迫，别恋从此始。浊酒未暇斟，清文颇垂示。
回瞻骢马速，但见行尘起。日暮汀洲寒，春风渡流水。
草色官道边，桃花御沟里。天涯一鸟夕，惆怅知何已。
[页]卷,册....[1545]149,5
第338笔
　　　　吴中闻潼关失守因奉寄淮南萧判官　刘长卿
一（一作早）雁飞吴天，羁人伤暮律。松江风袅袅，波上片帆疾。
木落姑苏台，霜收洞庭橘。萧条长洲外，唯见寒山出。
胡马嘶秦云，汉兵乱相失。关中因窃据，天下共忧栗。
南楚有琼枝，相思怨瑶瑟。一身寄沧洲，万里看白日。
赴敌甘负戈，论兵勇投笔。临风但攘臂，择木将委质。
不如归远山，云卧饭松栗。
[页]卷,册....[1545]149,5
第339笔
　　　　哭张员外继（公及夫人相次没于洪州）　刘长卿
恸哭钟陵下，东流与别离。二星来不返，双剑没相随。
独继先贤传，谁刊有道碑。故园荒岘曲，旅榇寄天涯。
白简曾连拜，沧洲每共思。抚孤怜齿穉，叹逝顾身衰。
泉壤成终古，云山若在时。秋风邻笛发，寒日寝门悲。
世难愁归路，家贫缓葬期。旧宾伤未散，夕临咽常迟。
自此辞张邵，何由见戴逵。独闻山吏部，流涕访孤儿。
[页]卷,册....[1545]149,5
第340笔
　　　　登东海龙兴寺高顶望海简演公　刘长卿
胊山压海口，永望开禅宫。元气远相合，太阳生其中。
豁然万里余，独为百川雄。白波走雷电，黑雾藏鱼[1545]龙。
变化非一状，晴明分众容。烟开秦帝桥，隐隐横残虹。
蓬岛如在眼，羽人那可逢。偶闻真僧言，甚与静者同。
幽意颇相惬，赏心殊未穷。花间午时梵，云外春山钟。
谁念遽成别，自怜归所从。他时相忆处，惆怅西南峰。
[页]卷,册....[1546]149,5
第341笔
　　　　奉送从兄罢官之淮南　刘长卿
何事浮溟渤，元戎弃镆邪。渔竿吾道在，鸥鸟世情赊。
玄发他乡换，沧洲此路遐。溯沿随桂橶，醒醉任松华。
离别谁堪道，艰危更可嗟。兵锋摇海内，王命隔天涯。
钟漏移长乐，衣冠接永嘉。还当拂氛祲，那复卧云霞。
溪路漫冈转，夕阳归鸟斜。万艘江县郭，一树海人家。
挥袂看朱绂，扬帆指白沙。春风独回首，愁思极如麻。
[页]卷,册....[1546]149,5
第342笔
　　　　落第赠杨侍御兼拜员外仍充安大夫判官赴范阳　刘长卿
职副旌旄重，才兼识量通。使车遥肃物，边策远和戎。
掷地金声著，从军宝剑雄。官成稽古力，名达济时功。
肃穆乌台上，雍容粉署中。含香初待漏，持简旧生风。
黠吏偏惊隼，贪夫辄避骢。且知荣已隔，谁谓道仍同。
念旧追连茹，谋生任转蓬。泣连三献玉，疮惧再伤弓。
恋土函关外，瞻尘（一作云）灞水东。他时书一札，犹冀问途穷。
[页]卷,册....[1546]149,5
第343笔
　　　　初贬南巴至鄱阳题李嘉祐江亭　刘长卿
巴峤南行远（一作南出巴人峤），长江万里随。不才甘谪去，流水亦何之（一作知）。
地远明君弃（一作瘴近余生怯），天高酷吏欺。清山独往路，芳草未归时。
流落还相见，悲懽话所思。猜嫌（一作谗）伤薏苡，愁暮向江篱。
柳色迎[1546]高坞，荷衣照下帷（一本无此二句）。水云初起重，暮鸟远来迟。
白首（一作泪尽）看长剑，沧洲（一作心闲）寄钓丝。沙鸥惊小吏，湖月上高枝（一本无此二句）。
稚子能吴语，新文怨楚辞。怜君不得意，川谷自逶迤（一作容发老南枝）。
 [1547]149,5
第344笔
　　　　自紫阳观至华阳洞宿侯尊师草堂简同游李延年（一作陵）　刘长卿
石门（一作林）媚烟景，句曲盘江甸。南向佳气浓，数峰遥隐见。
渐临华阳口，云路入葱倩。七曜悬洞宫，五云抱仙殿。
银函竟谁发，金液徒堪荐。千载空桃花，秦人深不见。
东溪喜相遇，贞白如会面。青鸟来去闲，红霞朝夕变。
一从换仙骨，万里乘飞电。萝月延步虚，松花醉闲宴。
幽人即长往，茂宰应交战。明发归琴堂，知君懒为县。
[页]卷,册....[1547]149,5
第345笔
　　　　奉使新安自桐庐县经严陵钓台宿七里滩下寄使院诸公　刘长卿
悠然钓台下，怀古时一望。江水自潺湲，行人独惆怅。
新安从此（一作兹）始，桂橶方荡漾。回转百里（一作里闾）间，青山千万状。
连崖去不断，对岭遥相向。夹岸黛色愁（一作秋），沈沈绿波上。
夕阳留古木，水鸟拂寒浪。月下扣舷声，烟中采菱唱。
犹怜负羁束，未暇依清旷。牵役徒自劳，近名非所向。
何时故山里，却醉松花酿。回首唯白云，孤舟复谁访。
[页]卷,册....[1548]150,5
第346笔
　　　　题虎丘寺　刘长卿
青林虎丘寺，林际翠微路。仰（一作却）见山僧来，遥从飞鸟处。
兹峰沦宝玉，千载唯丘墓。埋剑人空传，凿山龙已去。
扪萝披翳荟，路转夕阳遽。虎啸崖谷寒，猿鸣杉（一作桂）松暮。
裴回北楼上，江海穷一顾。日映千里帆，鸦归万家树。
暂因惬所适，果得损外虑。庭暗栖闲云，簷香滴甘露。
久迷空寂理，多为繁华故。永欲投死生，余生岂能误。
[页]卷,册....[1548]150,5
第347笔
　　　　奉饯郑中丞罢浙西节度还京　刘长卿
天上移将星，元戎罢龙节。三军含怨慕，横吹声断绝。
五马嘶城隅，万人卧车辙。沧洲浮云暮，杳杳去帆[1548]发。
回首不问家，归心遥向阙。烟波限吴楚，日夕事淮越。
吊影失所依，侧身随下列。孤蓬飞不定，长剑光未灭。
绿绮为谁弹，绿芳堪自撷。怅然江南春，独此湖上月。
千里怀去思，百忧变华发。颂声满江海，今古流不竭。
[页]卷,册....[1549]150,5
第348笔
　　　　送裴四判官赴河西军试　刘长卿
吏道岂易惬，如君谁与俦。逢时将骋骥，临事无全牛。
鲍叔幸相知，田苏颇同游。英资挺孤秀，清论含古流（一作风流，又作九流）。
出塞佐（一作复）持简，辞家拥鸣驺。宪台贵公举，幕府资良筹。
武士伫明试，皇华难久留。阳关望天尽，洮水令人愁。
万里看一鸟，旷然烟霞收。晚花对古戍，春雪含（一作寒）边州。
道路难暂隔，音尘那（一作仍）可求。他时相望处，明月西南楼。
[页]卷,册....[1549]150,5
第349笔
　　　　旅次丹阳郡遇康侍御宣慰召募兼别岑单父　刘长卿
客心暮千里，回首烟花繁。楚水渡归梦，春江连故园。
羁人怀上国，骄虏窥中原。胡马暂为害，汉臣多负恩。
羽书昼夜飞，海（一作塞）内风尘昏。双鬓日已白，孤舟心且（一作可）论。
绣衣从此（一作北）来，汗马宣王言。忧愤激忠勇，悲欢动黎元。
南徐争赴难，发卒如云屯。倚剑看太白，洗兵临海门。
故人亦沧洲，少别堪伤魂。积翠下京口，归潮落山根。
如何天外帆，又此（一作入此）波上尊。空使忆君处，莺声催泪痕。
[页]卷,册....[1549]150,5
第350笔
　　　　客舍赠别韦九建赴任河南韦十七造赴任郑县就便觐省　刘长卿
与子颇畴昔，常时仰英髦。弟兄尽公器，诗赋凌风骚。
顷者游上国，独能光选曹。香名冠二陆，精鉴逢山涛。
且副倚门望，莫辞趋府劳。桃花照彩服，草色连青袍。
征马临素浐，离人倾浊醪。华山微雨霁，祠上残[1549]云高。
而我倦栖屑，别君良郁陶。春风亦未已，旅思空滔滔。
拙分甘弃置，穷居长蓬蒿。人生未鹍化，物议如鸿毛。
迢递两乡别，殷勤一宝刀。清琴有古调，更向何人操。
[页]卷,册....[1549]150,5
第351笔
　　　　送元八游汝南　刘长卿
元生实奇迈，幸此论畴昔。刀笔素推高，锋铓久无敌。
纵横济时意，跌宕过人迹。破产供酒钱，盈门皆食客。
田园顷失计，资用深相迫。生事诚可忧，严装远可适。
世情薄恩义，俗态轻穷厄。四海金虽多，其如向人惜。
迢递朗陵道，怅望都门夕。向别伊水南，行看楚云隔。
繁蝉动高柳，疋马嘶平泽。潢潦今正深，陂湖未澄碧。
人生不得已，自可甘形役。勿复尊前酒，离居剩凄戚。
[页]卷,册....[1550]150,5
第352笔
　　　　奉和李大夫同吕评事太行苦热行兼寄院中诸公仍呈王员外　刘长卿
迢递太行路，自古称险恶。千骑俨欲前，群峰望如削。
火云从中出（一作起），仰视飞鸟落。汗马卧高原，危旌倚长薄。
清风竟（一作何）不至，赤日方（一作何）煎铄。石枯（一作露）山木燋，鳞穷水泉涸。
九重今旰食，万里传明略。诸将候轩车，元凶愁鼎镬。
何劳短兵接，自有长缨缚。通越事岂难，渡泸功未博。
朝辞羊肠阪，夕望贝丘郭。漳水斜遶营，常山遥入幕。
永怀姑苏下，遥寄建安作。白雪和难成，沧波意空托。
陈琳书记好，王粲从军乐。早晚归汉廷，随公（一作君）上麟阁。
[页]卷,册....[1550]150,5
第353笔
　　　　洛阳主薄叔知和驿承恩赴选伏辞一首　刘长卿
仲父王佐材，屈身仇香位。一从理京剧，万事皆容易。
则知无不可，通变有余地。器宇溟渤宽，文锋镆邪利。
憧憧洛阳道，日夕皇华使。二载出江亭，一心奉王事。
功成良可录，道在知无愧。天府留香名，铨闱就[1550]明试。
赋诗皆旧友，攀辙多新吏。彩服辞高堂，青袍拥征骑。
此行季春月，时物正鲜媚。官柳阴相连，桃花色如醉。
长安想在目，前路遥髣髴 。落日看华山，关门逼青翠。
行襜稍已隔，结恋无能慰。谁念尊酒间，裴回竹林意。
[页]卷,册....[1551]150,5
第354笔
　　　　题冤句宋少府厅留别　刘长卿
宋侯人之秀，独步南曹吏。世上无此才，天生一公器。
尚甘黄绶屈，未适青云意。洞澈万顷陂，昂藏千里骥。
从宦闻苦节，应物推高谊。薄俸不自资，倾家共人费。
顾予倦栖托，终日忧穷匮。开口即有求，私心岂无愧。
幸逢东道主，因辍西征骑。对话堪息机，披文欲忘味。
壶觞招过客，几案无留事。绿树映层城，苍苔覆闲地。
一言重然诺，累夕陪宴慰。何意秋风来，飒然动归思。
留欢殊自惬，去念能为累。草色愁别时，槐花落行次。
临期仍把手，此会良不易。他日琼树枝，相思劳梦寐。
[页]卷,册....[1551]150,5
第355笔
　　　　罢摄官后将还旧居留辞李侍御　刘长卿
江海今为客，风波失所依。白云心已负，黄绶计仍非。
累辱群公荐，频沾一尉微。去缘焚玉石，来为采葑菲。
州县名何在，渔樵事亦违。故山桃李月，初服薜萝衣。
熊轼分朝寄，龙韬解贼围。风谣传吏体，云物助兵威。
白云飘辞律，青春发体闱。引军横吹动，援翰捷书挥。
草映翻营绿，花临檄羽飞。全吴争转战，狂虏怯知机。
忆昨趋金节，临时废玉徽。俗流应不厌，静者或相讥。
世难慵干谒，时闲喜放归。潘郎悲白发，谢客爱清辉。
樗散才因弃，交亲迹已稀。独愁看五柳，无事掩双扉。
世累多行路，生涯向钓矶。榜连溪水碧，家羡渚田肥。
旅食伤飘梗，岩栖忆采薇。悠然独归去，回首望旌旗。
[页]卷,册....[1551]150,5
第356笔
　　　　赠别于（一作韦）群投笔赴安西　刘长卿
风流一才子，经史仍满腹。心镜万象生（一作全），文锋众人服。
顷游灵台下，频弃荆山玉。蹭蹬空数年，裴回冀微禄。
朅来投笔砚，长揖谢亲族。且欲图（一作从）变通，安能守拘束。
本持乡曲誉，肯料泥涂辱。谁谓命迍邅，还令计反（一作身翻）覆。
西戎今未弭（一作殄），胡骑屯山谷。坐恃龙豹韬，全轻蜂虿毒。
拂衣从此去，拥传一何速。元帅许提携，他人伫瞻瞩。
出门寡俦侣，矧乃无童仆。黠虏时相逢，黄沙暮愁（一作无，一作难）宿。
萧条远回首，万里如在目。汉境天西穷，〔胡〕（湖）山海边绿。
想闻羌笛处，泪尽关山曲。地阔鸟飞迟，风寒马毛缩。
边愁殊浩荡，离思空断续。塞上（一作下）归限（一作恨归）赊，尊前别期促。
知君志不小，一举凌鸿鹄。且愿乐从军，功名在殊俗。
[页]卷,册....[1552]150,5
第357笔
　　　　送薛据宰涉县 （自永乐主簿陟状，寻复选受此官）　刘长卿
故人河山秀，独立风神异。人许白眉长，天资青云器。
雄辞变文名，高价喧时议。下笔盈万言，皆合古人意。
一从负能名，数载犹卑位。宝剑诚可用，烹鲜是虚弃。
昔闻在河上，高卧自无事。几案终日闲，蒲鞭使人畏。
顷因岁月满，方谢风尘吏。颂德有舆人，荐贤逢八使。
栖鸾往已屈，驯雀今可嗣。此道如不移，云霄坐应致。
县前漳水绿，郭外晋山翠。日得谢游客，时堪陶令醉。
前期今尚远，握手空宴慰。驿路疏柳长，春城百花媚。
裴回白日隐，暝色含天地。一鸟向灞陵，孤云送行骑。
夫君多述作，而我常讽味。赖有琼瑶资，能宽别离思。
槐阴覆堂殿，苔色上阶砌。鸟倦自归飞，云闲独容㵝。
既将慕幽绝，兼欲看定慧。遇物忘世缘，还家懒生计。
无生妄已息，有妄心可制。心镜常虚明，时人自沦翳。
[页]卷,册....[1552]150,5
第358笔
　　　　早春赠别赵居士还江左时长卿下第归嵩阳旧居　刘长卿
见君风尘里，意出风尘外。自有沧洲期，含情十余载。
深居凤城曲（一作北），日预龙华会。果得（一作有）僧家缘，能遗俗人态。
一身今已适，万物知何爱。悟法电已空，看心水无碍。
且将穷妙理，兼欲（一作亦）寻胜概。何独谢客游，当为远公辈。
放舟驰楚郭，负杖辞秦塞。目送南飞云，令人想吴会。
遥思旧游处，髣髴疑相对。夜火金陵城，春烟石头濑。
沧波极天末，万里明如带。一片孤客帆，飘然向青（一作残）霭。
楚天合（一作舍）江气，云色常霮䨴。隐见湖中山，相连数州内。
君行意可得，全与时人背。归路随枫林，还乡念莼菜。
顾予尚羁束，何幸承眄睐。素愿徒自勤，清机本难逮。
累幸忝宾荐，末路逢沙汰。濩落名不成，裴回意空大。
逢时虽（一作难）贵达，守道甘易退。逆旅乡梦频，春风客心碎。
别君日已远，离念无明晦。予亦返柴荆，山田事耕耒。
[页]卷,册....[1553]150,5
第359笔
　　　　夜宴洛阳程九主簿宅送杨三山人往天台寻智者禅师隐居　刘长卿
东林问逋客，何处栖幽偏。满腹万余卷，息机三十年。
志图良已久，鬓发空苍然。调啸寄疏旷，形骸如弃捐。
本家关西族，别业嵩阳田。云卧能独往，山栖幸周旋。
垂竿不在鱼，卖药不为钱。藜杖闲倚壁，松花常醉眠。
顷辞青溪隐，来访赤县仙。南亩自甘贱，中朝唯爱贤。
仍空世谛法，远结天台缘。魏阙从此去，沧洲知所便。
主人琼枝秀，宠别瑶华篇。落日扫尘榻，春风吹客船。
此行颇自适，物外谁能牵。弄棹白苹里，挂帆飞鸟边。
落潮见孤屿，彻底观澄涟。雁过湖上月，猿声峰际天。
群峰趋海峤，千里黛相连。遥倚赤城上，曈曈初日圆。
昔闻智公隐，此地常安禅。千载已如梦，一灯今尚传。
云龛闭遗影，石窟无人烟。古寺暗乔木，春崖鸣细泉。
流尘既寂寞，缅想增婵娟。山鸟怨庭树，门人思步莲。
夷犹怀永路，怅望临清川。渔人来[1553]梦里，沙鸥飞眼前。
独游岂易惬，群动多相缠。羡尔五湖夜，往来闲扣舷。
[页]卷,册....[1554]150,5
第360笔
　　　　瓜洲驿奉饯张侍御公拜膳部郎中却复宪台充贺兰大夫留后使之岭南时侍御先在淮南幕府　刘长卿
太华高标峻，青阳淑气盘。属辞倾渤澥，称价掩瑯玕。
杨叶频推中，芸香早拜官。后来惭辙迹，先达仰门阑。
佐剧劳黄绶，提纲疾素餐。风生趋府步，笔偃触邪冠。
骨鲠知难屈，锋铓岂易干。伫将调玉铉，翻自落金丸。
异议那容直，专权本畏弹。寸心宁有负，三黜竟无端。
适喜鸿私降，旋惊羽檄攒。国怜朝市易，人怨虎狼残。
天地龙初见，风尘虏未殚。随川归少海，就日背长安。
副相荣分寄，输忠义不刊。击胡驰汗马，迁蜀扈鸣銮。
月罢名卿署，星悬上将坛。三军摇旆出，百越画图观。
茅茹能相引，泥沙肯再蟠。兼荣知任重，交辟许才难。
劲直随台柏，芳香动省兰。璧从全赵去，鹏自北溟抟。
星象衔新宠，风霜带旧寒。是非生倚伏，荣辱系悲欢。
畴昔偏殊眄，屯蒙独永叹。不才成拥肿，失计似邯郸。
江国伤移律，家山忆考槃。一为鸥鸟误，三见露华团。
回首青云里，应怜浊水澜。愧将生事托，羞向鬓毛看。
知己伤愆素，他人自好丹。乡春连楚越，旅宿寄风湍。
世路东流水，沧江一钓竿。松声伯禹穴，草色子陵滩。
度岭情何遽，临流兴未阑。梅花分路远，扬子上潮宽。
梦想怀依倚，烟波限渺漫。且愁无去雁，宁翼少回鸾。
极浦春帆迥，空郊晚骑单。独怜南渡月，今夕送归鞍。
[页]卷,册....[1554]150,5
第361笔
　　　　至德三年春正月时谬蒙差摄海盐令闻王师收二京因书事寄上浙西节度李侍郎中丞行五十韵　刘长卿[1554]
天上胡星孛，人间（一作东山）反气横。风尘生汗马，河洛纵长鲸。
本谓（一作为）才非据，谁知（一作防）祸已萌。食参将可待，诛错辄为名。
万里兵锋接，三时羽檄惊。负恩殊鸟兽，流毒遍黎氓。
朝市成芜没，干戈起战争。人心悬反复（一作覆载），天道暂虚盈。
略地侵中土，传烽到上京。王师陷魑魅，帝座逼欃枪。
渭水嘶胡马，秦山泣汉兵。关原驰万骑，烟火乱千甍。
凤驾瞻西幸，龙楼议（一作向）北征。自将行破竹，谁学去吹笙。
白日重轮庆，玄穹再造荣。鬼神潜释（一作畜）愤，夷狄远输诚。
海内戎衣卷，关中贼垒平。山川随转战，草木困（一作助）横行。
区宇神功立，讴歌（一作谣）帝业成。天回万象庆，龙见五云迎。
小苑春犹在，长安日更明。星辰归正位（一作路），雷雨发残生。
文物登前古，箫韶下太清。未央新柳色，长乐旧钟声。
八使推邦彦，中司案国程。苍生属伊吕，明主仗（一作状）韩彭。
凶丑将除蔓，奸豪已负荆。世危看柱石，时难识忠贞。
薄伐征貔虎，长驱拥旆旌。吴山依重镇，江月带行营。
金石悬词律，烟云动笔精。运筹初减灶，调鼎未和羹。
北虏传初解，东人望已倾。池塘催谢客，花木待春卿。
昔忝登龙首，能伤困骥鸣。艰难悲伏（一作仗）剑，提握喜悬衡。
巴曲谁堪听，秦台自有情。遂令辞短褐，仍欲请长缨。
旧客田园废，初官印绶轻。榛芜上国路，苔藓北山楹。
懒慢羞趋府，驱驰忆退耕。榴花无暇醉，蓬发带愁萦。
地僻方言异，身微俗虑（一作累）并，家怜双鲤断，才愧小鳞烹。
沧海今犹滞，青阳岁又更。洲香生杜若，谿煖（一作远）戏䴔䴖。
烟水（一作雪）宜春候，褰关（一作开）值晚晴。潮声来万井，山色映孤城。
旅梦亲乔木，归心乱早莺。倘无知己在，今已访蓬瀛。
[页]卷,册....[1555]150,5
第362笔
　　　　寻张逸人山居　刘长卿
危石才通鸟道，空山更有人家。桃源定在深处，涧水浮来落花。
[页]卷,册....[1555]150,5
第363笔
　　　　发越州赴润州使院留别鲍侍御　刘长卿
对水看山别离，孤舟日暮行迟。江南江北春草，独向金陵去时。
[页]卷,册....[1556]150,5
第364笔
　　　　送陆〔澧〕（沣）还吴中（一作李嘉祐诗）　刘长卿
瓜步寒潮送客，杨柳（一作花）暮雨沾衣。故山南望何处，秋草连天独归。
[页]卷,册....[1556]150,5
第365笔
　　　　苕溪酬梁耿别后见寄（一作答秦征君徐少府春日见集苕溪酬梁耿别后见寄六言）　刘长卿
清川永路何极（一作清溪落日初低），落日（一作惆怅）孤舟解携。鸟向（一作去）平芜远近，人随流水东西。
白云千里万里，明月前溪后溪。惆怅（一作独恨）长沙谪去，江潭芳（一作春）草萋萋。
[页]卷,册....[1556]150,5
第366笔
　　　　蛇浦桥下重送严维　刘长卿
秋风飒飒鸣条，风月相和寂寥。黄叶一离一别，青山暮暮朝朝。
寒江渐出高岸，古木犹依断桥。明日行人已远，空余泪滴回潮。
[页]卷,册....[1556]150,5
第367笔
　　　　七里滩重送　刘长卿
秋江渺渺水空波，越客孤舟欲榜歌。手折衰杨悲老大，故人零落已无多。
[页]卷,册....[1556]150,5
第368笔
　　　　家园瓜熟是故萧相公所遗瓜种凄然感旧因赋此诗　刘长卿
事去人亡迹自留，黄花绿蒂不胜愁。谁能更向青门外，秋草茫茫觅故侯。
[页]卷,册....[1556]150,5
第369笔
　　　　重送裴郎中贬吉州　刘长卿
猿啼客散暮江头，人自伤心水自流。同作逐臣君更远，青山万里一孤舟。
[页]卷,册....[1556]150,5
第370笔
　　　　寻盛禅师兰若　刘长卿
秋草黄花覆古阡，隔林何处起人烟。山僧独在山中老，唯有寒松见少年。
[页]卷,册....[1557]150,5
第371笔
　　　　寄许尊师　刘长卿
独上云梯入翠微，蒙蒙（蒙蒙）烟雪映岩扉。世人知在中峰里，遥礼青山恨不归。
[页]卷,册....[1557]150,5
第372笔
　　　　酬李穆见寄　刘长卿
孤舟相访至天涯，万转云山路更赊。欲归柴门迎远客，青苔黄叶满贫家。
[页]卷,册....[1557]150,5
第373笔
　　　　送王司马秩满西归　刘长卿
汉主（一作代）何时（一作人）放（一作访），江边几度送归人。同官岁岁先辞满，唯有青山伴老身。
[页]卷,册....[1557]150,5
第374笔
　　　　寄别朱拾遗　刘长卿
天书远召沧浪客，几度临歧病未能。江海茫茫春欲遍，行人一骑发金陵。
[页]卷,册....[1557]150,5
第375笔
　　　　会赦后酬主簿所问　刘长卿
江南海北长相忆，浅水深山独掩扉。重见太平身（一作人）已老，桃源久住不能归。
[页]卷,册....[1557]150,5
第376笔
　　　　赠秦系　刘长卿
向风长啸戴纱巾，野鹤由来不可亲。明日东归变名姓，五湖烟水觅何人。
[页]卷,册....[1557]150,5
第377笔
　　　　酬灵彻公相招　刘长卿
石涧泉声旧不闻，独临长路雪纷纷。如今渐欲生黄发，愿脱头冠与白云。
[页]卷,册....[1557]150,5
第378笔
　　　　赠崔九载华　刘长卿
怜君一见一悲歌，岁岁无如老去何。白屋渐看秋草没，青云莫道故人多。
[页]卷,册....[1558]150,5
第379笔
　　　　同崔载华赠日本聘使　刘长卿
怜君异域朝周远，积水连天何处通。遥指来从初日外，始知更有扶桑东。
[页]卷,册....[1558]150,5
第380笔
　　　　送建州陆使君　刘长卿
汉庭初拜建安侯，天子临轩寄所忧。从此向南无限路，双旌已去水悠悠。
[页]卷,册....[1558]150,5
第381笔
　　　　送秦侍御外甥张篆之福州谒鲍大夫秦侍御与大夫有旧　刘长卿
万里闽中去渺然，孤舟水（一作海）上入寒烟。辕门拜首儒衣弊，貌似牢之岂不怜。
[页]卷,册....[1558]150,5
第382笔
　　　　闻奉迎皇太后使沈判官至因有此作（太后，德宗皇帝母也，安史之乱，失于东都。帝即位，分命使臣周行天下求访，终不可得。）　刘长卿
长乐宫人扫落花，君王正候五云车。万方臣妾同瞻望，疑在曾城阿母家。
[页]卷,册....[1558]150,5
第383笔
　　　　送刘萱之道州谒崔大夫　刘长卿
沅水悠悠湘水春，临歧南望一沾巾。信陵门下三千客，君到长沙见几人。
[页]卷,册....[1558]150,5
第384笔
　　　　过郑山人所居　刘长卿
寂寂孤莺啼杏园，寥寥一犬吠桃源（一作白首深藏谷口村，春山犬吠武陵原）。落花芳草无寻处，万壑千峰独闭门。
[页]卷,册....[1558]150,5
第385笔
　　　　奉送贺若郎中贼退后之杭州[1558]　刘长卿
江上初收战马尘，莺声柳色待行春。双旌谁道来何暮，万井如今有几人。
[页]卷,册....[1559]150,5
第386笔
　　　　瓜洲驿重送梁郎中赴吉州　刘长卿
渺渺云山去几重，依依独听广陵钟。明朝借问南来客，五马双旌何处逢。
[页]卷,册....[1559]150,5
第387笔
　　　　奉使鄂渚至乌江道中作　刘长卿
沧洲不复恋鱼竿，白发那堪戴铁冠。客路向南何处是，芦花千（一作十）里雪漫漫。
[页]卷,册....[1559]150,5
第388笔
　　　　新息道中作　刘长卿
萧条独向汝南行，客路多逢汉骑营。古木苍苍离乱后，几家同住一孤城。
[页]卷,册....[1559]150,5
第389笔
　　　　春日宴魏万成湘水亭　刘长卿
何年家住（一作在）此江滨，几度门前北渚春。白发乱生相顾老，黄莺自语岂知人。
[页]卷,册....[1559]150,5
第390笔
　　　　重送道标上人　刘长卿
衡阳千里去人稀，遥逐孤云入翠微。春草青青新覆地，深山无路若为归。
[页]卷,册....[1559]150,5
第391笔
　　　　送李判官之润州行营　刘长卿
万里辞家事鼓鼙，金陵驿路楚云西。江春不肯留归（一作行）客，草色青青送马蹄。
[页]卷,册....[1559]150,5
第392笔
　　　　将赴南巴至余干别李十二　刘长卿
江上花催问礼人，鄱阳莺报越乡春。谁怜此别悲欢异，万里青山送逐臣。
[页]卷,册....[1559]150,5
第393笔
　　　　时平后春日思归[1559]　刘长卿
一尉何曾及布衣，时平却忆卧柴扉。故园柳色催南客，春水桃花待北归。
[页]卷,册....[1560]150,5
第394笔
　　　　送陶十赴杭州摄掾　刘长卿
莫叹江城一掾卑，沧洲未是阻心期。浙中山色千万状，门外潮声朝暮时。
[页]卷,册....[1560]150,5
第395笔
　　　　使还七里濑上逢薛承规赴江西贬官　刘长卿
迁客归人醉晚寒，孤舟暂泊子陵滩。怜君更去三千里，落日青山江上看。
[页]卷,册....[1560]150,5
第396笔
　　　　使回赴苏州道中作　刘长卿
春风何事远相催，路尽天涯始却回。万里无人空楚水，孤帆送客到鱼台。
[页]卷,册....[1560]150,5
第397笔
　　　　昭阳曲　刘长卿
昨夜承恩宿未央，罗衣犹带御衣（一作炉）香。芙蓉帐小云屏暗，杨柳风多水殿凉。
[页]卷,册....[1560]150,5
第398笔
　　　　罪所留系每夜闻长洲军笛声　刘长卿
白日浮云闭不开，黄沙谁问冶长猜。只怜横笛关山月，知处愁人夜夜来。
[页]卷,册....[1560]150,5
第399笔
　　　　赠微上人　刘长卿
禅门来往翠微间，万里千峰在剡（一作别）山。何时共到天台里，身与浮云处处闲。
[页]卷,册....[1560]150,5
第400笔
　　　　东湖送朱逸人归　刘长卿
山色湖光并在东，扁舟归去有樵风。莫道野人无外事，开田凿井白云中。
[页]卷,册....[1560]150,5
第401笔
　　　　舟中送李十八（一作送僧）[1560]　刘长卿
释子身心无有分（一作纷），独将衣钵去人群。相思晚望西林寺，唯有钟声出白云。
[页]卷,册....[1561]150,5
第402笔
　　　　送李穆归淮南　刘长卿
扬州春草新年绿，未去先愁去不归。淮水问君来早晚，老（一作无）人偏畏过芳菲。
[页]卷,册....[1561]150,5
第403笔
　　　　晚春归山居题窗前竹（一作钱起诗。题云：暮春归故山草堂）　刘长卿
溪上（一作谷口）残春黄鸟稀，辛夷花尽杏花飞。始怜幽竹山窗下，不改清阴待我归。
[页]卷,册....[1561]150,5
第404笔
　　　　送卢侍御赴河北　刘长卿
谪居为别倍伤情，何事从戎独远行。千里按图收故地，三军罢战及春耕。
江天渺渺鸿初去，漳水悠悠草欲生。莫学仲连逃海上，田单空愧取聊城。
[页]卷,册....[1562]151,5
第405笔
　　　　送子婿崔真父归长城　刘长卿
送君卮酒不成欢，幼女辞家事伯鸾。桃叶宜人诚可咏，柳花如雪若为看。
心怜稚齿鸣环去，身愧衰颜对玉难。惆怅暮帆何处落，青山无限水漫漫。
[页]卷,册....[1562]151,5
第406笔
　　　　送陆〔澧〕（沣）仓曹西上　刘长卿
长安此去欲何依，先达谁当荐陆机。日下凤翔双阙迥，雪中人去（一作过）二陵稀。
舟从故里难移棹，家住（一作在）寒塘独掩扉。临水自伤流落久（一作居落久），赠君空有泪沾衣。
[页]卷,册....[1562]151,5
第407笔
　　　　送柳使君赴袁州　刘长卿
宜阳出守新恩至，京口因家始愿违。五柳闭门高士去，三苗按节远人归。
月明江路闻猿断，花暗山城见吏稀。惟有郡（一作旧）斋窗里岫，朝朝空对谢玄晖。
[页]卷,册....[1562]151,5
第408笔
　　　　戏题赠二小男　刘长卿
异乡流落频生子，几许悲欢并在身。欲并老容羞白发，每看儿戏忆青春。
未知门户谁堪主，且免琴书别与人。何幸暮年方有后，举家相对却沾巾。
[页]卷,册....[1563]151,5
第409笔
　　　　谪官后卧病官舍简贺兰侍郎（一作贬睦州祖庸见赠）　刘长卿
青青衣绣共称（一作绣服正相）宜，白首垂（一作发如）丝恨不遗。江上几回今夜月，镜中无复少年时。
生还北阙谁相（一作将，一作能）引，老向南邦众所悲。岁岁任他芳草绿，长沙未有定归期。
[页]卷,册....[1563]151,5
第410笔
　　　　岁日见新历因寄都官裴郎中　刘长卿
青阳振蛰初颁历，白首衔冤欲问天。绛老更能经几岁，贾生何事又三年。
愁占蓍草终难决，病对椒花倍自怜。若道平分四时气，南枝为底发春偏。
[页]卷,册....[1563]151,5
第411笔
　　　　江州重别薛六柳八二员外　刘长卿
生涯岂料承优诏，世事空知学醉歌。江上月明胡雁过，淮南木落楚山多。
寄身且喜沧洲近，顾影无如白发何。今日龙钟人共弃，愧君犹遣慎风波。
[页]卷,册....[1563]151,5
第412笔
　　　　青溪口送人归岳州　刘长卿
洞庭何处雁南飞，江菼苍苍客去稀。帆带夕阳千里没，天连秋水一人归。
黄花裛露开沙岸，白鸟衔鱼上钓矶。歧路相逢无可赠，老年空有泪沾衣。
[页]卷,册....[1563]151,5
第413笔
　　　　送灵澈上人还越中[1563]　刘长卿
禅客无心杖锡还，沃洲深处草堂闲。身随敝屦（一作履）经残雪，手绽寒衣入旧山。
独向青溪依树下，空留白日在人间。那堪别后（一作夜）长相忆，云木苍苍但闭关。
[页]卷,册....[1564]151,5
第414笔
　　　　送耿拾遗归上都　刘长卿
若为天畔独归秦，对水看山欲暮春。穷海别离无限路，隔河征战几归人（一作征阵独归人）。
长安万里传双泪，建德千峰寄一身。想到邮亭愁驻马，不堪西望见风尘。
[页]卷,册....[1564]151,5
第415笔
　　　　和樊使君登润州城楼　刘长卿
山城迢递敞高楼，露冕吹铙居上头。春草连天随北望，夕阳浮水共东流。
江田漠漠全吴地，野树苍苍故蒋州。王粲尚为南郡客，别来何（一作无）处更销忧。
[页]卷,册....[1564]151,5
第416笔
　　　　饯王相公出牧括州　刘长卿
缙云讵比长沙远，出牧犹承明主恩。城对寒山开画戟，路飞秋叶转朱轓。
江潮淼淼连天望，旌旆悠悠上岭翻。萧索庭槐空闭合，旧人谁到翟公门。
[页]卷,册....[1564]151,5
第417笔
　　　　题灵祐和尚故居　刘长卿
叹逝翻悲有此身，禅房寂寞见流尘。多（一作六）时行径空秋草，几日浮生哭故人。
风竹自吟遥入磬，雨花随泪共沾巾。残经窗下依然在，忆得山中（一作阴）问许询。
[页]卷,册....[1564]151,5
第418笔
　　　　寻龙井杨老　刘长卿
柴门草舍绝风尘，空谷耕田学子真。泉咽恐（一作岂）劳经陇底（一作客，一作地，又作坻），山深不觉有秦人。
手栽　[1564]松树苍苍。身卧桃园寂寂春。唯有胡麻当鸡黍，白云来往未嫌贫。
[页]卷,册....[1565]151,5
第419笔
　　　　见故人李均所借古镜恨其未获归府斯人已亡怆然有作　刘长卿
故人留镜无归处，今日怀君试暂窥。岁久岂堪尘自入，夜长应待月相随。
空怜琼树曾临匣，犹见菱花独映池。所恨平生还不早，如今始挂陇头枝。
[页]卷,册....[1565]151,5
第420笔
　　　　闻虞沔州有替将归上都登汉东城寄赠　刘长卿
淮南摇落客心悲，涢水悠悠怨别离。早雁初辞旧关塞，秋风先入古城池。
腰章建隼皇恩赐，露冕临人白发垂。惆怅恨（一作夫）先我去，汉阳耆老忆旌麾（一作旗）。
[页]卷,册....[1565]151,5
第421笔
　　　　献淮宁（一作宁淮）军节度使李相公（一作淮西将李中丞，又作献南平王）　刘长卿
建牙吹角不闻（一作戟门）喧，三十登坛众所尊。家散万金酬士死（一作死事），身留（一作持）一剑答君恩。
渔阳老将多回席，鲁国诸生半在门。白马翩翩春草细（一作绿），郊原（一作少陵，一作邵陵）西去猎平原。
[页]卷,册....[1565]151,5
第422笔
　　　　观校猎上淮西相公　刘长卿
龙骧校猎邵陵东，野火初烧楚泽空。师事黄公千战（一作载）后，身骑白马万人中。
笳随晚吹吟（一作晓月吹）边草，箭没寒（一作青）云落塞鸿。三十拥旄谁不羡，周郎少小立（一作有）奇功。
[页]卷,册....[1565]151,5
第423笔
　　　　送皇甫曾赴上都　刘长卿
东游久与故人违，西去荒凉旧路微。秋草不生三径处，行人独向五陵归。
离心日远如流水，回首川长共落晖。楚客岂劳伤此别，沧江欲暮自沾衣。
[页]卷,册....[1565]151,5
第424笔
　　　　送李录事兄归襄邓　刘长卿
十年多难与君同，几处移家逐转蓬。白首相逢征战后，青春已过乱离中。
行人杳杳看西月，归马萧萧向北风。汉水楚云千万里，天涯此别恨无穷。
[页]卷,册....[1566]151,5
第425笔
　　　　汉阳献李相公　刘长卿
退身高卧楚城幽，独掩闲（一作寒）门（一作双扉）汉水头。春草雨中行径没，暮山江上卷帘愁。
几人犹忆（一作识）孙弘阁，百口同乘范蠡舟。早晚却还（一作归）丞相印，十年空被白云留。
[页]卷,册....[1566]151,5
第426笔
　　　　长沙过贾谊宅　刘长卿
三年谪宦此栖迟，万古惟留楚客（一作国）悲。秋草独（一作渐）寻人去后，寒林空见日斜时。
汉文有道恩犹薄，湘水无情吊岂知。寂寂江山摇落处（一作正摇落），怜君何事到天涯。
[页]卷,册....[1566]151,5
第427笔
　　　　奉酬辛大夫喜湖南腊月连日降雪见示之作　刘长卿
长沙耆旧拜旌麾（一作旗），喜见江潭积雪时。柳絮三冬先北地，梅花一夜遍南枝。
初开窗阁寒光满，欲掩军城暮色迟。闾里何人不相庆，万家同唱郢中词。
[页]卷,册....[1566]151,5
第428笔
　　　　登余干古县城　刘长卿
孤城上与白（一作迢递楚）云齐，万古荒凉（一作萧条）楚水西。官舍已空秋草绿，女墙犹在夜乌啼。
平江渺渺来人远（一作夕），落日亭亭向客低。沙鸟不知陵谷变，朝飞（一作还）暮去（一作往）弋阳溪。
[页]卷,册....[1566]151,5
第429笔
　　　　将赴岭外留题萧寺远公院（寺即梁朝萧内史创）[1566]　刘长卿
竹房遥闭上方幽，苔径苍苍访昔游。内史旧山空日暮，南朝古木向人秋。
天香月（一作夜）色同（一作空）僧室，叶（一作月）落猿啼傍（一作访，又作送）客舟。此去播迁明主意，白云何事欲相留。
[页]卷,册....[1567]151,5
第430笔
　　　　初闻贬谪续喜（一本无上六字）量移登干越亭赠郑校书　刘长卿
青年草色满江洲，万里伤心水自流。越鸟岂（一作不）知南国（一作树）远，江花独向北人愁。
生涯已逐（一作许）沧浪去（一作老），冤气初逢涣汗收。何事还邀迁（一作羁）客醉，春风日夜待归舟。
[页]卷,册....[1567]151,5
第431笔
　　　　北归入至德州界偶逢洛阳邻家李光宰　刘长卿
生涯心事已蹉跎，旧路依然此重过。近北始知黄叶落，向南空见白云多。
炎州日日人将老，寒渚年年水自波。华发相逢俱若是，故园秋草复如何。
[页]卷,册....[1567]151,5
第432笔
　　　　自江西归至旧任官舍赠袁赞府（时经刘展平后）　刘长卿
欲见同官喜复悲，此生何幸有归期。空庭客至逢遥落，旧邑人稀经乱离。
湘路来过回雁处，江城卧听捣衣时。南方风土劳君问，贾谊长沙岂不知。
[页]卷,册....[1567]151,5
第433笔
　　　　赴南中题（一作留）褚少府湖上亭子（一作林亭，一作李嘉祐诗）　刘长卿
种田东郭傍春陂，万事无情把（一作如弄）钓丝。绿竹放侵行径里（一作断），青山常对卷帘时。
纷纷花落门空闭，寂寂莺啼日更迟。从此别君千万里，白云流水忆佳期。
[页]卷,册....[1567]151,5
第434笔
　　　　上巳日越中与鲍侍郎泛舟耶溪　刘长卿
兰桡缦（一作万）转傍汀沙，应接（一作隔）云峰到若耶。旧浦满（一作远）来移渡口，垂杨深处有人家。
永和春色千年[1567]在，曲水乡心万里赊。君见渔船时借问，前洲（一作桃源）几路入烟花（一作霞）。
[页]卷,册....[1568]151,5
第435笔
　　　　双峰下哭故人李宥　刘长卿
怜君孤垄（一作冢）寄双峰，埋骨穷泉复几重。白露空沾九原草，青山犹（一作独）闭数株松。
图书经乱知何在，妻子因贫（一作移家）失所从。惆怅东皋却归去，人间无处更相逢。
[页]卷,册....[1568]151,5
第436笔
　　　　使次安陆寄友人　刘长卿
新年草色远萋萋，久客将归失（一作问）路蹊。暮雨不知涢（一作须）口处，春风只（一作共）到穆陵西。
孤城尽日空花落，三户无人自鸟啼。君在江南相忆否，门前五柳几枝低。
[页]卷,册....[1568]151,5
第437笔
　　　　哭陈（一作李）歙州（一作使君）　刘长卿
千秋万古葬（一作共）平原，素业（一作惟有）清风及子孙。旅榇归程伤道路，举家行哭向田园。
空山寂寂开新垄（一作冢），乔木苍苍掩旧门（一作寒山摇落空残垄，故里疏芜独掩门）。儒行公才竟何在（一作处，一作更何用），独怜棠树一枝存（一作故将修短问乾坤）。
[页]卷,册....[1568]151,5
第438笔
　　　　酬曲突陕　刘长卿
落叶纷纷满四邻，萧条环堵绝风尘。乡看秋草归无路（一作何处），家对寒江病且贫。
藜杖懒迎征骑客，菊花能醉去官人。怜君计划谁知者，但见蓬蒿空没身。
[页]卷,册....[1568]151,5
第439笔
　　　　送惠法师游天台因怀智大师故居　刘长卿
翠屏瀑水（一作布）知何在，鸟道猿啼过几重。落日独摇金策去，深山谁向石桥逢。
定攀岩下（一作上）丛生桂，欲[1568]买云中若个峰。忆想东林禅诵处，寂寥惟听旧时钟。
[页]卷,册....[1569]151,5
第440笔
　　　　自夏口至鹦鹉洲夕望岳阳寄源（一作元）中丞　刘长卿
〔汀〕（江）洲无浪复无烟，楚客相思益渺然。汉口夕阳斜渡鸟，洞庭秋水远连天。
孤城背岭寒吹角，独戍临江夜泊船。贾谊上书忧汉室，长沙谪去（一作迁谪）古今怜。
[页]卷,册....[1569]151,5
第441笔
　　　　送侯中丞流康州　刘长卿
长江极目带枫林，匹马孤云不可寻。迁播共知臣道枉，猜谗却为主恩深。
辕门画角三军思，驿路青山万里心。北阙九重谁许屈，独看湘水泪沾襟。
[页]卷,册....[1569]151,5
第442笔
　　　　别（一作送）严士元（一作送严员外，一作吴中赠别严士元，一作送郎士元，一作李嘉诗）　刘长卿
春风倚棹阖闾城，水国春（一作犹）寒阴复晴（一作水阁天寒暗复晴，又作水国春深阴复晴）。细雨湿衣看（一作人）不见，闲花落地听无声。
日斜江上孤帆影，草绿湖南万里情（一作程）。东道（一作君去）若逢相识问，青袍今日（一作已）误儒生。
[页]卷,册....[1569]151,5
第443笔
　　　　避地江东留别淮南使院诸公　刘长卿
长安路绝鸟飞通，万里孤云西复东。旧业已应成茂草，余生只是任飘蓬。
何辞向（一作故）物开秦镜，却使他人得楚弓。此去行持一竿竹，等闲将狎钓渔翁。
[页]卷,册....[1569]151,5
第444笔
　　　　罪所上御史惟则　刘长卿
误因微禄滞南昌，幽系圜扉昼夜长。黄鹤翅垂同燕雀，青松心在任风霜。
斗间谁与看冤气，盆下无由见太阳。贤达不能同感激，更于（一作令）何处问苍苍。
[页]卷,册....[1569]151,5
第445笔
　　　　送台州李使君兼寄题国清寺　刘长卿
露冕新承明主恩，山城别是武陵源。花间五马时行县，山外千峰常在门。
晴江洲渚带春草，古寺杉松深暮猿。知到应真飞锡处，因君一想已忘言。
[页]卷,册....[1570]151,5
第446笔
　　　　狱中闻收东京有赦　刘长卿
传闻阙下降丝纶，为报关东灭虏尘。壮志已怜成白首，余生犹待发青春。
风霜何事偏伤物，天地无情亦爱人。持法不须张密网，恩波自解惜枯鳞。
[页]卷,册....[1570]151,5
第447笔
　　　　温汤客舍　刘长卿
冬狩温泉岁欲阑，宫城佳气晚宜看。汤熏仗里千旗暖，雪照山边万井寒。
君门献赋谁相达，客舍无钱辄自安。且喜礼闱秦镜在，还（一作尽）将妍丑付（一作赴）春官。
[页]卷,册....[1570]151,5
第448笔
　　　　送孙逸归庐山（得帆字）　刘长卿
𬬻峰绝顶楚云衔，楚客东归栖此（一作北）岩。彭蠡湖边香橘柚，浔阳郭外暗枫杉。
青山不断三湘道，飞鸟空随万里帆。常爱此中多胜事，新诗他日伫开缄。
[页]卷,册....[1570]151,5
第449笔
　　　　送马秀才落第归江南　刘长卿
南客怀归乡梦频，东门怅别柳条新。慇勤斗酒城阴暮，荡漾孤舟楚水春。
湘竹旧斑思帝子，江离初绿怨骚人。怜君此去未得意，陌上愁看泪满巾。
[页]卷,册....[1570]151,5
第450笔
　　　　送常十九归嵩少故林[1570]　刘长卿
迢迢此恨杳无涯，楚泽嵩丘千里赊。岐路别时惊一叶，云林归处忆三花。
秋天苍翠寒飞雁，古堞萧条晚噪鸦。他日山中逢胜事，桃源洞里几人家。
[页]卷,册....[1571]151,5
第451笔
　　　　送宇文迁明府赴洪州张观察追摄丰城令（时长卿亦在此州）　刘长卿
送君不复远为心，余亦扁舟湘水阴。路逐山光何处尽，春随草色向南深。
陈蕃待客应悬榻，宓贱之官独抱琴。傥见主人论谪宦，尔来空有白头吟。
[页]卷,册....[1571]151,5
第452笔
　　　　送李将军（一作送开府姪随故李使君旅衬却赴上都） 刘长卿
征西诸将一（一作莫）如君，报德谁能不顾勋。身逐塞鸿来万里，手披荒（一作江）草看孤坟。
擒生绝漠经（一作临）胡雪，怀旧长沙哭楚云。归去萧条灞陵上，几人看葬李将军。
[页]卷,册....[1571]151,5
第453笔
　　　　西陵寄一上人　刘长卿
东山访道成开（一作开成）士，南渡隋阳作本师。了义惠心能善诱，吴风越俗罢淫祠。
室中时见天人命，物外长悬海岳期。多谢清言异玄度，悬河高论有谁持。
[页]卷,册....[1571]151,5
第454笔
　　　　赋得（一作皇甫冉诗，题作春思）　刘长卿
莺啼燕语报新年，马邑龙堆路几千。家住层城临汉苑，〔心〕（花）随明月到胡天。
机中锦字论长恨，楼上花枝笑独眠。为问元戎窦车骑，何时返旆勒燕然。
[页]卷,册....[1571]151,5
第455笔
　　　　三月（一作日）李明府后亭泛舟（一作皇甫冉诗）　刘长卿
江南风景复如何，闻道新亭更欲过。处处纫兰春浦渌，萋萋籍草远山多。
壶觞须就陶彭泽，时俗犹传晋[1571]永和。更待持桡徐转去，微风落日水增波。
[页]卷,册....[1572]151,5
第456笔
　　　　喜朱拾遗承恩拜命赴任上都　刘长卿
诏书征拜脱荷裳，身去东山闭草堂。阊阖九天通奏（一作楚）籍，华亭一鹤在朝行。
沧洲离别风烟远，青琐幽深漏刻长。今日却回垂钓处，海鸥相见已高翔。
[页]卷,册....[1572]151,5
第457笔
　　　　郧上送韦司士归上都旧业（司士即郑公之孙，顷客于于郧上）　刘长卿
前朝旧业想遗尘，今日他乡独尔身。郧地国除为过客，杜陵家在有何人。
苍苔白露生三径，古木寒蝉满四邻。西去茫茫问归路，关河渐近泪盈巾（一作此去茫茫尽秋草，离心万里逐征轮）。
[页]卷,册....[1572]151,5
第458笔
　　　　感怀　刘长卿
秋风（一作青枫）落叶正堪悲，黄菊残花欲待谁。水近偏逢寒气早，山深长见日光迟。
愁中卜命看周易，梦里招魂读楚词。自笑不如湘浦雁，飞（一作春）来即是北归时。
[页]卷,册....[1572]151,5
第459笔
　　　　送杨于陵归宋汴（一无此字）州别业　刘长卿
半山溪雨带斜晖，向水残花映客衣。旅食嗟余当岁晚，能文似汝少年稀。
新河柳色千株暗，故国云帆万里归。难乱要知君到处，寄书须及雁南飞。
[页]卷,册....[1572]151,5
第460笔
　　　　送崔使君赴寿州　刘长卿
列郡专城分国忧，彤幨皂盖古诸侯。仲华遇主年犹少，公瑾论功位已酬。
草色青青迎建隼，蝉声处处杂鸣驺。千里相思如可见，淮南木叶正惊秋。
[页]卷,册....[1572]151,5
第461笔
　　　　上阳宫望幸　刘长卿
玉辇西巡久未还，春光犹入上阳间。万木长承新雨露，千门空对旧河山。
深花寂寂宫城闭，细草青青御路闲。独见彩云飞不尽，只应来去候龙颜。
[页]卷,册....[1573]151,5
第462笔
　　　　过裴舍人故居　刘长卿
惨惨天寒独掩（一作闭）扃，纷纷黄叶满（一作落）空庭。孤坟何处依山木，百口无家学（一作泛）水萍。
篱花犹及重阳发，邻笛那堪落日听。书幌无人长不卷，秋来芳草自为萤。
[页]卷,册....[1573]151,5
第463笔
　　　　登松江驿楼北望故园　刘长卿
泪尽江楼北望归，田园已陷百重围。平芜万里无人去，落日千山空鸟飞。
孤舟漾漾寒潮小，极浦苍苍远树微。白鸥渔父徒相待，未扫欃枪懒息机。
[页]卷,册....[1573]151,5
第464笔
　　　　秋夜有怀高三十五适兼呈空上人（一作皇甫冉诗）　刘长卿
晚节逢君趣道深，结茅栽树近东林。吾师几度曾摩顶，高士何年遂发心。
北渚三更闻过雁，西城万里动寒砧。不见支公与玄度，相思拥膝坐长吟。
[页]卷,册....[1573]151,5
第465笔
　　　　送孔巢父赴河南军（一作皇甫冉诗）　刘长卿
江南相送隔烟波，况复新秋一雁过。闻道全军征北虏，又言诗将会南河。
边心冉冉乡人绝，寒色青青战马多。共许陈琳工奏记，知君名行未蹉跎。
[页]卷,册....[1573]151,5
第466笔
　　　　登润州万岁楼（一作皇甫冉诗）　刘长卿[1573]
高楼独上思依依，极浦遥山合翠微。江客不堪频北望，塞鸿何事又南飞。
垂山古渡寒烟积，瓜步空洲远树稀。闻道王师犹转战，更能谈笑解重围。
[页]卷,册....[1574]151,5
第467笔
　　　　江楼送太康郭主簿赴岭南　刘长卿
对酒怜君安可论，当官爱士如平原。料钱用尽却为谤，食客空多谁报恩。
万里孤舟向南越，苍梧云中暮帆灭。树色应无江北秋，天涯尚见淮阳月。
驿路南随桂水流，猿声不绝到炎州。青山落日那堪望，谁见思君江上楼。
[页]卷,册....[1574]151,5
第468笔
　　　　客舍喜郑山见寄（一作访）　刘长卿
客舍逢君未换衣，闭门愁见桃花飞。遥想故园今已尔，家人应念行人归。
寂寞垂杨映深曲，长安日暮灵台宿。穷巷无人鸟雀闲，空庭新雨莓苔绿。
北中分与故交疏，何幸仍回长者车。十年未称平生意，好得辛勤谩读书。
[页]卷,册....[1574]151,5
第469笔
　　　　送贾三北游　刘长卿
贾生未达犹窘迫，身驰匹马邯郸陌。片云郊外遥送人，斗酒城边暮留客。
顾予他日仰时髦，不堪此别相思劳。雨色新添漳水绿，夕阳远照苏门高。
把袂相看衣共缁，穷愁只是惜良时。亦知到处逢下榻，莫滞秋风西上期。
[页]卷,册....[1574]151,5
第470笔
　　　　齐一和尚影堂　刘长卿
一公住世忘世纷，暂来复去谁能分。身寄虚空如过客，心将生灭是浮云。
萧散浮云往不还，凄凉遗教殁[1574]仍传。旧地愁看双树在，空堂只是（一作见）一灯悬。
一灯长照恒河沙，双树犹落诸天花。天花寂寂香深殿，苔藓苍苍閟虚院。
昔余精念访禅扉，常接微言清（一作亲）道机。今来寂寞无所得，唯共门人泪满衣。
[页]卷,册....[1575]151,5
第471笔
　　　　颍川留别司仓李万　刘长卿
故人早负干将器，谁言未展平生意。想君畴昔高步时，肯料如今折腰事。
且知投刃皆若虚，日挥案牍常有余。槐暗公庭趋小吏，荷香陂水脍鲈鱼。
客里相逢款话深，如何歧路剩沾襟。白云西上催归念，颍水东流是别心。
落日征骖随去尘，含情挥手背城间。已恨良时空此别，不堪秋草更愁人。
[页]卷,册....[1575]151,5
第472笔
　　　　听笛歌（留别郑协律）　刘长卿
旧游怜我长沙谪，载酒沙头送迁客。天涯望月自沾衣，江上何人复吹笛。
横笛能令孤客愁，渌波淡淡如不流。商声寥亮羽声苦，江天寂历江枫秋。
静听关山闻一叫，三湘月色北猿啸。又吹杨柳激繁音，千里春色伤人心。
随风飘向何处落，唯见曲尽平湖深。明发与君别离后，马上一声堪白首。
[页]卷,册....[1575]151,5
第473笔
　　　　时平后送范伦归安州　刘长卿
昨闻战罢图麟阁，破虏收兵卷戎幕。沧海初看汉月明，紫微已见胡星落。
忆昔扁舟此南渡，荆棘烟尘满归路。与君携手姑苏台，望乡一日登几回。
白云飞鸟去寂寞，吴山楚岫空崔嵬。事往时平还旧丘，青青春草近家愁。
洛阳举目今谁在，颍水无情应自流。吴苑西人去欲稀，留连一日空知非。
江潭岁尽愁不尽，鸿雁春归身未归。万里遥悬帝乡忆，五年空带风尘色。
却到长安逢故人，不道姓名应不识。
[页]卷,册....[1575]151,5
第474笔
　　　　小鸟篇上裴尹[1575]　刘长卿
藩篱小鸟何甚微，翩翩日夕空此飞。只缘六翮不自致，长似孤云无所依。
西城黯黯斜晖落，众鸟纷纷皆有托。独立虽轻燕雀群，孤飞远惧鹰鹯搏。
自怜天上青云路，吊影徘徊独愁暮。衔花纵有报恩时，择木谁容托身处。
岁月蹉跎飞不进，羽毛憔悴何人问。遶树空随鸟鹊惊，巢林只有鹪鹩分。
主人庭中荫乔木，爱此清阴欲栖宿。少年挟弹遥相猜，遂使惊飞往复回。
不辞奋翼向君去，唯怕金丸随后来。
[页]卷,册....[1576]151,5
第475笔
　　　　登吴古城歌　刘长卿
登古城兮思古人，感贤达兮同埃尘。望平原兮寄远目，叹姑苏兮聚麋鹿。
黄池高会事未终，沧海横流人荡复。伍员杀身谁不冤，竟看墓树如所言。
越王尝胆安可敌，远取石田何所益。一朝空谢会稽人，万古犹伤甬东客。
黍离离兮城坡坨，牛羊践兮牧竖歌。野无人兮秋草绿，园为墟兮古木多。
白杨萧萧悲故柯，黄雀啾啾争晚禾。荒阡断兮谁重过，孤舟逝兮愁若何。
天寒日暮江枫落，叶去辞风水自波。
[页]卷,册....[1576]151,5
第476笔
　　　　疲兵篇　刘长卿
骄虏乘秋下蓟门，阴山日夕烟尘昏。三军疲马力已尽，百战残兵（一作躯）功未论。
阵云泱漭屯塞北，羽书纷纷来不息。孤云望处增断肠，折剑看时可沾臆。
元戎日夕且歌舞，不念关山久辛苦。自矜倚剑气凌云，却笑闻笳泪如雨。
万里飘飖空此身，十年征战老胡尘。赤心报国无片赏，白首还家有几人。
朔风萧萧动枯草，旌旗猎猎榆关道。汉月何曾照客心，胡笳只解催人老。
军前仍欲破重围，闺里犹应愁未归。小妇十年啼夜织，行人九月忆寒衣。
饮马滹河晚更清，行吹羌笛远归营。只恨汉家多苦战，徒遗金镞满长城。
[页]卷,册....[1576]151,5
第477笔
　　　　新安送陆〔澧〕（沣）归江阴[1576]　刘长卿
新安路，人来去。早潮复晚潮，明日知何处。
潮水无情亦解归，自怜长在新安住。
[页]卷,册....[1577]151,5
第478笔
　　　　弄白鸥歌　刘长卿
泛泛江上鸥，毛衣皓如雪。朝飞潇湘水，夜宿洞庭月（一本有洞庭二字）。
归客正夷犹，爱此沧江闲白鸥。
[页]卷,册....[1577]151,5
第479笔
　　　　长沙赠衡岳祝融峰般若禅师　刘长卿
般若公，般若公。负钵何时下祝融，归路却看飞鸟外。
禅房空掩白云中。桂花寥寥闲自落，流水无心西复东。
[页]卷,册....[1577]151,5
第480笔
　　　　赠湘南渔父　刘长卿
问君何所适，暮暮逢烟水。独与不系舟，往来楚云里。
钓鱼非一岁，终日只如此。日落江清桂楫迟，纤鳞百尺深可窥。
沈钩随饵不在得，白首沧浪空自知。
[页]卷,册....[1577]151,5
第481笔
　　　　明月湾寻贺九不遇　刘长卿
楚水日夜绿，傍江春草滋（一作深）。青青遥满目，万里伤心归（一作归心）。
故人川上复何之，明月湾南空所思。故人不在明月在，谁见孤舟来去时。
[页]卷,册....[1577]151,5
第482笔
　　　　题曲阿三昧王佛殿前孤石　刘长卿
孤石自何处，对之疑（一作如）旧游。氛氲岘首夕，苍翠剡中秋。
迥出群（一作奇）峰当殿前，雪山灵鹫惭贞坚。一片孤云长不去，莓苔古色空苍然。
[页]卷,册....[1577]151,5
第483笔
　　　　送友人东归[1577]　刘长卿
对酒灞亭暮，相看愁自深。河边草已绿，此别难为心。
关路迢迢匹马归，垂杨寂寂数莺飞。怜君献策十余载，今日犹为一布衣。
[页]卷,册....[1578]151,5
第484笔
　　　　入桂渚此砂牛石穴（一本无石字）　刘长卿
扁舟傍归路，日暮潇湘深。湘水清见底，楚云淡无心。
片帆落（一作遵）桂渚，独夜依枫林。枫林月出猿声苦，桂渚天寒桂花吐。
此中无处不堪愁，江客相看泪如雨。
[页]卷,册....[1578]151,5
第485笔
　　　　严陵钓台送李康成赴江东使　刘长卿
潺湲子陵濑，髣髴如在目。七里人已非，千年水空绿。
新安江上孤帆远，应逐枫林万余转。古台落日共萧条，寒水无波更清浅。
台上渔竿不复持，却令猿鸟向人悲。滩声山翠至今在，迟尔行舟晚泊时。
[页]卷,册....[1578]151,5
第486笔
　　　　送姨子弟往南郊　刘长卿
一展慰久阔，寸心仍未伸。别时两童稚，及此俱成人。
那堪适会面，遽已悲分首。客路向楚云，河桥对衰柳。
送君匹马别河桥，汝南山郭寒萧条。今我单车复西上，郎去灞陵转惆怅。
何处共伤离别心，明月亭亭两乡望。
[页]卷,册....[1578]151,5
第487笔
　　　　铜雀台　刘长卿
娇爱更何日，高台空数层。含啼映双袖，不忍看西陵。
漳河东流无复来，百花辇路为苍苔。〔青〕（清）楼月夜长寂寞，碧云日暮空徘徊。
君不见邺中万事非昔时，古人不（一作何）在今人悲。春风不逐君王去，草色年年旧宫路。
宫中歌舞已浮云，空指行人往来处。
[页]卷,册....[1578]151,5
第488笔
　　　　王昭君歌　刘长卿
自矜娇艳色，不顾丹青人。那知粉绘能相负，却使容华翻误身。
上马辞君嫁骄虏，玉颜对人啼不语。北风雁急浮云（一作清）秋，万里独见黄河流。
纤腰不复汉宫宠，双蛾长向胡天愁。琵琶弦中苦调多，萧萧羌笛声相和。
谁怜一曲传乐府，能使千秋伤绮罗。
[页]卷,册....[1579]151,5
第489笔
　　　　送杜越江佐觐省往新安江　刘长卿
去帆楚天外，望远愁复积。想见新安江，扁舟一行客。
清流数千丈，底下看白石。色混元气深，波连洞庭碧。
鸣桹去未已，前路行可觌。猿鸟悲啾啾，杉松雨声夕。
送君东赴归宁期，新安江水远相随。见说江中孤屿在，此行应赋谢公诗。
[页]卷,册....[1579]151,5
第490笔
　　　　湘中忆归　刘长卿
终日空理棹，经年犹别家。顷来行已远，弥觉天无涯。
白云意自深，沧海梦难隔。迢递万里帆，飘飖一行客。
独怜西江外，远寄风波里。平湖流楚天，孤雁渡湘水。
湘流澹澹空愁予，猿啼啾啾满南楚。扁舟泊处闻此声，江客相看泪如雨。
[页]卷,册....[1579]151,5
第491笔
　　　　送郭六侍从之武陵郡　刘长卿
常爱武陵郡，羡君将远寻。空怜世界迫，孤负桃源心。
洛阳遥想桃源隔，野水闲流春自碧。花下常迷楚客船，洞中时见秦人宅。
落日相看斗酒前，送君南望但依然。河梁马首随春草，江路猿声愁暮天。
丈人别乘佐分忧，才子趋庭兼胜游。澧浦荆门行可见，知君诗兴满沧洲。
[页]卷,册....[1579]151,5
第492笔
　　　　山鸜鹆歌 （一作韦应物诗）　刘长卿
山鸜鹆，长在此山吟古木。嘲唽相呼响空谷，哀鸣万变如成曲。
江南逐臣悲放逐，倚树听之心断续。巴人峡里自闻猿，燕客水头空击筑。
山鸜鹆，一生不及双黄鹄。朝去秋田啄残粟，暮入寒林啸群族。
鸣相逐，啄残粟。食不足，青云杳杳无力飞。
白露苍苍抱枝宿，不知何事守空山。万壑千峰自愁独。
[页]卷,册....[1580]151,5
第493笔
　　　　望龙山怀道士许法棱　刘长卿
心惆怅，望龙山。云之际，鸟独还。
悬崖绝壁几千丈，绿萝袅袅不可攀。龙山高，谁能践。
灵原中，苍翠晚。岚烟瀑水如向人，终日迢迢空在眼。
中有一人披霓裳，诵经山顶飧琼浆。空林闲坐独焚香，真官列侍俨成行。
朝入青霄礼玉堂，夜扫白云眠石床。桃花洞里居人满，桂树山中住日长。
龙山高高遥相望。
[页]卷,册....[1580]151,5
第494笔
　　　　戏赠干越尼子歌　刘长卿
鄱阳女子年十五，家本秦人今在楚。厌向春江空浣沙，龙宫落发披袈裟。
五年持戒长一食，至今犹自颜如花。亭亭独立青莲下，忍草禅枝绕精舍。
自用黄金买地居，能嫌碧玉随人嫁。北客相逢疑姓秦，铅花抛却仍青春。
一花一竹如有意，不语不笑能留人。黄鹂欲栖白日暮，天香未散经行处。
却对香炉闲诵经，春泉漱玉寒泠泠。云房寂寂夜钟后，吴音清切令人听。
人听吴音歌一曲，杳然如在诸天宿。谁堪世事更相牵，惆怅回船江水渌。
[页]卷,册....[1580]151,5
第495笔
　　　　游四窗　刘长卿
四明山绝奇，自古说登陆。苍崖倚天立，覆石如覆屋。
玲珑开户牖，落落明四目。箕星分南野，有斗挂簷[1580]北。
日月居东西，朝昏互出没。我来游其间，寄傲巾半幅。
白云本无心，悠然伴幽独。对此脱尘鞅，顿忘荣与辱。
长笑天地宽，仙风吹佩玉。
[页]卷,册....[1580]151,5
第496笔
　　　　和中丞出使恩命过终南别业　刘长卿
不过林园久，多因宠遇偏。故山长寂寂，春草过年年。
花待朝衣间，云迎驿骑连。松萝深旧合，樵木散闲田。
拜阙贪摇珮，看琴懒更（一作著）弦。君恩催早入，已梦〔傅〕（传）岩边。
[页]卷,册....[1581]151,5
第497笔
　　　　岳阳楼　刘长卿
行尽清溪日已蹉，云容山影两嵯峨。楼前归客怨秋梦，湖上美人疑夜歌。
独坐高高风势急，平湖渺渺月明多。终期一艇载樵去，来往片帆愁白波。
[页]卷,册....[1581]151,5
第498笔
　　　　春望寄王涔阳　刘长卿
清明别后雨晴时，极浦空颦一望眉。湖畔春山烟点点，云中远树墨离离。
依微水戍闻钲鼓，掩映沙村见酒旗。风煖草长愁自醉，行吟无处寄相思。
[页]卷,册....[1581]151,5
第499笔
　　　　留辞　刘长卿
南楚迢迢通汉口，西江淼淼去扬州。春风已遣归心促，纵复芳菲不可留。
[页]卷,册....[1581]151,5