第1笔
　　　　感怀诗一首　杜牧
高文会隋季，提剑徇天意。扶持万代人，步骤三皇地。
圣云继之神，神仍用文治。德泽酌生灵，沈酣薰骨髓。
旄头骑箕尾，风尘蓟门起。胡兵杀汉兵，尸满咸阳市。
宣皇（肃宗也）走豪杰，谈笑开中否。蟠联两河间，烬萌终不弭。
号为精兵处，齐蔡燕赵魏。合环千里疆，争为一家事。
逆子嫁虏孙，西邻聘东里。急热同手足，唱和如宫征。
法制自作为，礼文争僭拟。压阶螭斗角，画屋龙交尾。
署纸日替名，分财赏称赐。刳隍（呼恬切）万寻，缭垣叠千雉。
誓将付孱孙，血绝然方已。九庙仗神灵，四海为输委。
如何七十年，汗赩含羞耻。韩彭不再生，英卫皆为鬼。
凶门爪牙辈，穰穰如儿戏。累圣但日吁，阃外将谁寄。
屯田数十万，堤防常[5937]慴惴。急征赴军须，厚赋资凶器。
因隳画一法，且逐随时利。流品极蒙尨，网罗渐离弛。
夷狄日开张，黎元愈憔悴。邈矣远太平，萧然尽烦费。
至于贞元末，风流恣绮靡。艰极泰循来，元和圣天子。
元和圣天子，英明汤武上。茅茨覆宫殿，封章绽帷帐。
伍旅拔雄儿，梦卜庸真相。勃云走轰霆，河南一平荡。
继于长庆初，燕赵终舁襁。携妻负子来，北阙争顿颡。
故老抚儿孙，尔生今有望。茹鲠喉尚隘，负重力未壮。
坐幄无奇兵，吞舟漏疏网。骨添蓟垣沙，血涨滹沱浪。
祗云徒有征，安能问无状。一日五诸侯，奔亡如鸟往。
取之难梯天，失之易反掌。苍然太行路，翦翦还榛莽。
关西贱男子，誓肉虏杯羹。请数击虏事，谁其为我听。
荡荡乾坤大，瞳瞳日月明。叱起文武业，可以豁洪溟。
安得封域内，长有扈苗征。七十里百里，彼亦何尝争。
往往念所至，得醉愁苏醒。韬舌辱壮心，叫阍无助声。
聊书感怀韵，焚之遗贾生。
[页]卷,册....[5938]520,16
第2笔
　　　　杜秋娘诗（并序）　杜牧
　　杜秋，金陵女也，年十五为李锜妾。后锜叛灭，籍之入宫，有宠于景
　　陵。穆宗即位，命秋为皇子傅姆，皇子壮，封漳王。郑注用事，诬丞
　　相欲去已者，指王为根，王被罪废削，秋因赐归故乡。予过金陵，感
　　其穷且老，为之赋诗。
京江水清滑，生女白如脂。其间杜秋者（一作娘），不劳朱粉施。
老濞即山铸，后庭千双（一作蛾）眉。秋持玉斝醉（一作饮），与唱金缕衣（劝君莫惜金缕衣。劝君须惜少年时，花开堪折直须折。莫待无花空折枝，李锜长唱此辞。）。
濞即白首叛，秋亦红泪滋。吴江落日渡，灞岸绿杨垂。
联裾见天子，盼眄独依依。椒壁悬锦幕，镜奁蟠蛟螭。
低鬟认新宠，窈袅复融怡。月上白璧门，桂影凉参差。
金阶露新重，闲捻紫箫吹（晋书，盗开凉州张骏冢，得紫玉箫。）。莓苔夹城路，南苑燕初飞。
红粉羽林仗，独赐辟邪旗。归来煮豹胎，餍饫不能饴。
咸池升日庆，铜雀分香悲。雷音后车[5938]远，事往落花时。
燕禖得皇子，壮发绿緌緌。画堂授傅姆，天人亲捧持。
虎睛珠络褓，金盘犀镇帷。长杨射熊罴，武帐弄哑咿。
渐抛竹马剧（一作戏），稍出舞鸡奇。崭崭整冠佩，侍宴坐瑶池。
眉宇俨图画，神秀射朝辉。一尺桐偶人，江充知自欺。
王幽茅土削，秋放故乡归。觚棱拂斗极，回首尚迟迟。
四朝三十载，似梦复疑非。潼关识旧吏，吏（一作毛）发已如丝。
却唤吴江渡，舟人那得知。归来四邻改，茂苑草菲菲。
清血洒不尽，仰天知问谁。寒衣一匹素，夜借邻人机。
我昨金陵过，闻之为歔欷。自古皆一贯，变化安能推。
夏姬灭两国，逃作巫臣姬（一作妻）。西子下姑苏，一舸逐鸱夷。
织室魏豹俘，作汉太平基。误置代籍中，两朝尊母仪。
光武绍高祖，本系生唐儿。珊瑚破高齐，作婢舂黄糜。
萧后去扬州，突厥为阏氏。女子固不定，士林亦难期。
射钩后呼父，钓翁王者师。无国要孟子，有人毁仲尼。
秦因逐客令，柄归丞相斯。安知魏齐首，见断箦中尸。
给丧蹶张辈，廊庙冠峨危。珥貂七叶贵，何妨戎虏支。
苏武却生返，邓通终死饥。主张既难测，翻覆亦其宜。
地尽有何物，天外（一作高）复何之。指何为而捉，足何为而驰。
耳何为而听，目何为而窥。己身不自晓，此外何思惟。
因倾一樽酒，题作杜秋诗。愁来独长咏，聊可以自怡。
[页]卷,册....[5938]520,16
第3笔
　　　　郡斋独酌（黄州作）　杜牧
前年鬓生雪，今年鬓带霜。时节序鳞次，古今同雁行。
甘英穷四海，四万到洛阳。东南我所见，北可计幽荒。
中画一万国，角角棋布方。地顽压不穴，天迥老不僵。
屈指百万世，过如霹雳忙。人生落其内，何者为彭殇。
促束自系缚，儒衣宽且长。旗亭雪中过，敢问当垆娘。
我爱李侍中，标标七尺强。白羽八扎弓，䏶压绿檀枪。
风前略横阵，紫髯分两傍。淮西万虎士，怒目不敢当。
功成赐宴麟德殿，猿超鹘掠广毬场。三千[5939]宫女侧头看，相排踏碎双明珰。
旌竿旗燿燿，意气横鞭归故乡。我爱朱处士，三吴当中央。
罢亚（稻名）百顷稻，西风吹半黄。尚可活乡里，岂唯满囷仓。
后岭翠扑扑，前溪碧泱泱。雾晓起凫雁，日晚下牛羊。
叔舅欲饮我，社瓮尔来尝。伯姊子欲归，彼亦有壶浆。
西阡下柳坞，东陌绕荷塘。姻亲骨肉舍，烟火遥相望。
太守政如水，长官贪似狼。征输一云毕，任尔自存亡。
我昔造其室，羽仪鸾鹤翔。交横碧流上，竹映琴书床。
出语无近俗，尧舜禹武汤。问今天子少，谁人为栋梁。
我曰天子圣，晋公提纪纲。联兵数十万，附海正诛沧。
谓言大义不小义，取易卷席如探囊。犀甲吴兵斗弓弩，蛇矛燕戟驰锋铓。
岂知三载几（一作凡）百战，钩车不得望其墙。答云此山外，有事问胡羌。
谁将国伐叛，话与钓鱼郎。溪南重回首，一径出修篁。
尔来十三岁，斯人未曾忘。往往自抚己，泪下神苍茫。
御史诏分洛，举趾何猖狂。阙下谏官业，拜疏无文章。
寻僧解忧（一作幽）梦，乞酒缓愁肠。岂为妻子计，未去山林藏。
平生五色线，愿补舜衣裳。弦歌教燕赵，兰芷浴河湟。
腥膻一扫洒（一作洒扫），凶狠皆披攘。生人但眠食，寿域富农桑。
孤吟志在此，自亦笑荒唐。江郡雨初霁，刀好截秋光。
池边成独酌，拥鼻菊枝香。醺酣更唱太平曲，仁圣天子寿无疆。
[页]卷,册....[5940]520,16
第4笔
　　　　张好好诗（并序）　杜牧
　　牧太和三年，佐故吏部沈公江西幕。好好年十三，始以善歌来乐籍中
　　。后一岁，公移镇宣城，复置好好于宣城籍中。后二岁，为沈著作述
　　师以双鬟纳之。后二岁，于洛阳东城，重睹好好，感旧伤怀，故题诗
　　赠之。
君为豫章姝，十三才有余。翠茁凤生尾，丹叶莲含跗。
高阁倚天半，章江联碧虚。此地试君唱，特使华筵铺。
主人（一作公）顾四座，始讶来踟蹰。吴娃起引赞，低徊映长裾。
双鬟可高下，才过青罗襦。盼盼乍垂袖，[5940]一声雏凤呼。
繁弦迸关纽，塞管裂圆芦。众音不能逐，褭褭穿云衢。
主人（一作公）再三叹，谓言天下殊。赠之天马锦，副以水犀梳。
龙沙看秋浪，明月游朱（一作东）湖。自此每相见，三日已为疏。
玉质随月满，艳态逐春舒。绛唇渐轻巧，云步转虚徐。
旌旆忽东下，笙歌随舳舻。霜凋谢楼树，沙暖句溪蒲。
身外任尘土，樽前极欢娱。飘然集仙客，（著作尝任集贤校理）讽赋欺相如。
聘之碧瑶佩，载以紫云车。洞闭水声远，月高蟾影孤。
尔来未几岁，散尽高阳徒。洛城重相见，婥婥为当垆。
怪我苦何事，少年垂白须。朋游今在否，落拓更能无。
门馆恸哭后，水云秋景初。斜日挂衰柳，凉风生座隅。
洒尽满襟泪，短歌聊一书。
[页]卷,册....[5941]520,16
第5笔
　　　　冬至日寄小侄阿宜诗　杜牧
小姪名阿宜，未得三尺长。头圆筋骨紧，两眼明且光。
去年学官人，竹马遶四廊。指挥群儿辈，意气何坚刚。
今年始读书，下口三五行。随兄旦夕去，敛手整衣裳。
去岁冬至日，拜我立我旁。祝尔愿尔贵，仍且寿命长。
今年我江外，今日生一阳。忆尔不可见，祝尔倾一觞。
阳德比君子，初生甚微茫。排阴出九地，万物随开张。
一似小儿学，日就复月将。勤勤不自已，二十能文章。
仕宦至公相，致君作尧汤。我家公相家，剑佩尝丁当。
旧第开朱门，长安城中央。第中无一物，万卷书满堂。
家集二（一作三）百编，上下驰皇王。多是抚州写，今来五纪强。
尚可与尔读，助尔为贤良。经书括根本，史书阅兴亡。
高摘屈宋艳，浓薰班马香。李杜泛浩浩，韩柳摩苍苍。
近者四君子，与古争强梁。愿尔一祝后，读书日日忙。
一日读十纸，一月读一箱。朝廷用文治，大开官职场。
愿尔出门去，取官如驱羊。吾兄苦好古，学问不可量。
昼居府中治，夜归书满床。后贵有金玉，必不为汝藏。
崔昭生崔芸，李兼生窟郎。堆钱一百屋，破散何披猖。
今虽未即死，饿冻几欲[5941]僵。参军与县尉，尘土惊劻勷。
一语不中治，笞箠身满疮。官罢得丝发，好买百树桑。
税钱未输足，得米不敢尝。愿尔闻我语，懽喜入心肠。
大明帝宫阙，杜曲我池塘。我若（一作苦）自潦倒，看汝争翱翔。
总语诸小道，此诗不可忘。
[页]卷,册....[5942]520,16
第6笔
　　　　李甘诗　杜牧
太和八九年，训注极虓虎。潜身九地底，转上青天去。
四海镜清澄，千官云片缕。公私各闲暇，追游日相伍。
岂知祸乱根，枝叶潜滋莽（一作茂）。九年夏四月，天诫若言语。
烈风驾地震，狞雷驱猛雨。夜于正殿阶（一作衙），拔去千年树。
吾君不省觉，二凶日威武。操持北斗柄，开闭天门路。
森森明庭士，缩缩循墙鼠。平生负奇（一作名）节，一旦如奴虏。
指名为锢（一作钩）党，状（一作锢）迹谁（一作难）告诉。喜无李杜诛，敢惮髡钳苦。
时当秋夜（一作仲秋）月，日值曰庚午。喧喧皆传言，明晨相登注。
予时与和鼎（李甘字），官班各持斧。和鼎顾予言，我死知（一作有）处所。
当庭裂诏书，退立须鼎俎。君门晓日开，赭案横霞布。
俨雅千官容，勃郁吾累（一作累）怒。适属命鄜将（赵儋除鄜坊节度，儋一作耽），昨之传者误。
明日诏书下，谪斥南荒去。夜登青泥阪，坠车伤左股。
病妻尚在床，稚子初离乳。幽兰思楚泽，恨水啼湘渚。
恍恍三闾魂，悠悠一千古。其冬二凶败，涣汗开汤罟。
贤者须丧亡，谗人尚堆堵。予于后四年，谏官事明主。
常欲雪幽冤，于时一裨补。拜章岂艰难，胆薄多忧惧（一作阻）。
如何干（一作牛）斗气，竟作炎荒土。题此涕滋笔，以代投湘赋。
[页]卷,册....[5942]520,16
第7笔
　　　　洛中送冀处士东游　杜牧
处士有儒术，走可挟车辀。坛宇宽帖帖，符彩高尤尤。
不爱事耕稼，不乐干王侯。四十余年中，超超为浪[5942]游。
元和五六岁，客于幽魏州。幽魏多壮士，意气相淹留。
刘济愿跪履，田兴请建筹。处士拱两手，笑之但掉头。
自此南走越，寻山入罗浮。愿学不死药，粗知其来由。
却于童顶上，萧萧玄发抽。我作八品吏，洛中如系囚。
忽遭冀处士，豁若登高楼。拂榻与之坐，十日语不休。
论今星璨璨，考古寒飕飕。治乱掘根本，蔓延相牵钩。
武事何骏壮，文理何优柔。颜回捧俎豆，项羽横戈矛。
祥云遶毛发，高浪开咽喉。但可感神鬼，安能为献酬。
好入天子梦，刻像来尔求。胡为去吴会，欲浮沧海舟。
赠以蜀马箠，副之胡罽裘。饯酒载三斗，东郊黄叶稠。
我感有泪下，君唱高歌酬。嵩山高万尺，洛水流千秋。
往事不可问，天地空悠悠。四百年炎汉，三十代宗周。
二三里遗堵，八九所高丘。人生一世内，何必多悲愁。
歌阕解携去，信非吾辈流。
[页]卷,册....[5943]520,16
第8笔
　　　　送沈处士赴苏州李中丞招以诗赠行（一本无送字）　杜牧
山城树叶红，下有碧溪水。溪桥向吴路，酒旗夸酒美。
下马此送君，高歌为君醉。念君苞材能，百工在城垒。
空山三十年，鹿裘挂窗睡。自言陇西公，飘然我知己。
举酒属吴门，今朝为君起。悬弓三百斤，囊书数万纸。
战贼即战贼，为吏即为吏。尽我所有无，惟公之指使。
予曰陇西公，滔滔大君子。常思抡群材，一为国家治。
譬如匠见木，碍眼皆不弃。大者粗十围，小者细一指。
橛与栋梁，施之皆有位。忽然竖明堂，一挥立能致。
予亦何为者，亦受公恩纪。处士有常（一作常有）言，残虏为犬豕。
常恨两手空，不得一马箠。今依陇西公，如虎傅两翅。
公非刺史材，当坐岩廊地。处士魁奇姿，必展平生志。
东吴饶风光，翠𪩘多名寺。疏烟亹亹秋，独酌平生思。
因书问故人，能忘批纸尾。公或忆姓名，为说都憔悴。
[页]卷,册....[5943]520,16
第9笔
　　　　长安送友人游湖南（一作长安送人）　杜牧[5943]
子性剧（一作极）弘和，愚衷深褊狷。相舍嚣𫍢中，吾过何由鲜。
楚南饶风烟，湘岸苦萦宛。山密夕阳多，人稀芳草远。
青梅繁枝低，斑笋新梢短。莫哭葬鱼人，酒醒且眠饭。
[页]卷,册....[5944]520,16
第10笔
　　　　皇风　杜牧
仁圣天子神且武，内兴文教外披攘。以德化人汉文帝，侧身修道周宣王。
迒（音刚）蹊巢穴尽窒塞，礼乐刑政皆弛张。何当提笔侍巡狩，前驱白旆吊河湟。
[页]卷,册....[5944]520,16
第11笔
　　　　雪中书怀　杜牧
腊雪一尺厚，云冻寒顽痴。孤城大泽畔，人疏烟火微。
愤悱欲谁语，忧愠不能持。天子号仁圣，任贤如事师。
凡称曰治具，小大无不施。明庭开广敞，才隽受羁维。
如日月緪升，若鸾凤葳蕤。人才自朽下，弃去亦其宜。
北虏坏亭障，闻屯千里师。牵连久不解，他盗恐旁窥。
臣实有长策，彼可徐鞭笞。如蒙一召议，食肉寝其皮。
斯乃庙堂事，尔微非尔知。向来躐等语，长作陷身机。
行当腊欲破，酒齐（去声）不可迟。且想春候暖，瓮间倾一卮。
[页]卷,册....[5944]520,16
第12笔
　　　　雨中作　杜牧
贱子本幽慵，多为隽贤侮。得州荒僻中，更值连江雨。
一褐拥秋寒，小窗侵竹坞。浊醪气色严，皤腹瓶罂古。
酣酣天地宽，恍恍嵇刘伍。但为适性情，岂是藏鳞羽。
一世一万朝，朝朝醉中去。
[页]卷,册....[5944]520,16
第13笔
　　　　偶游石盎僧舍（宣州作）　杜牧
敬岑草浮光，句沚水解脉。益（一作悒）郁乍怡融，凝严忽颓坼。
梅颣暖眠酣，风绪和无力。凫浴涨汪汪，雏娇[5944]村幂幂。
落日美楼台，轻烟饰阡陌。潋绿古津远，积润苔基释。
孰谓汉陵人，来作江汀客。载笔念无能，捧筹惭所画。
任辔偶追闲，逢幽果遭适。僧语淡如云，尘事繁堪织。
今古几辈人，而我何能息。
[页]卷,册....[5945]520,16
第14笔
　　　　赴京初入汴口晓景即事先寄兵部李郎中　杜牧
清淮控隋漕，北走长安道。樯形栉栉斜，浪态迤迤好。
初旭红可染，明河澹如扫。泽阔鸟来迟，村饥人语早。
露蔓虫丝多，风蒲燕雏老。秋思高萧萧，客态长褭褭。
因怀京洛间，宦幽何戚（一作草）草。什伍持津梁，澒涌争追讨。
翾便（去声）讵可寻，几秘安能考。小人乏馨香，上下将何祷。
唯有君子心，显豁知幽抱。
[页]卷,册....[5945]520,16
第15笔
　　　　独酌　杜牧
长空碧杳杳，万古一飞鸟。生前酒伴闲，愁醉闲多少。
烟深隋家寺，殷叶暗相照。独佩一壶游，秋毫泰山小。
[页]卷,册....[5945]520,16
第16笔
　　　　惜春　杜牧
春半年已除，其余强为有。即此醉残花，便同尝腊酒。
怅望送春杯，殷勤扫花。谁为驻东流，年年长在手。
[页]卷,册....[5945]520,16
第17笔
　　　　题安州浮云寺楼寄湖州张郎中　杜牧
去夏疏雨余，同倚朱阑语。当时楼下水，今日到何处。
恨如春草多，事与孤鸿去。楚岸柳何穷，别愁纷若絮。
[页]卷,册....[5945]520,16
第18笔
　　　　过骊山作　杜牧[5945]
始皇东游出周鼎，刘项纵观皆引颈。削平天下实辛勤，却为道傍穷百姓。
黔首不愚尔益愚，千里函关囚独夫。牧童火入九泉底，烧作灰时犹未枯。
[页]卷,册....[5946]520,16
第19笔
　　　　池州送孟迟先辈　杜牧
昔子来陵阳，时当苦炎热。我虽在金台，头角长垂折。
奉披尘意惊，立语平生豁。寺楼最骞轩，坐送飞鸟没。
一樽中夜酒，半破前峰月。烟院松飘萧，风廊竹交戛。
时步郭西南，缭径苔圆折。好鸟响丁丁，小溪光汃汃（普八切）。
篱落见娉婷，机丝弄哑轧。烟湿树姿娇，雨余山态活。
仲秋往历阳，同上牛矶歇。大江吞天去，一练横坤抹。
千帆美满风，晓日殷鲜血。历阳裴太守，襟韵苦超越。
鼓画麒麟，看君击狂节。离袖飐应劳，恨粉啼还咽。
明年忝谏官，绿树秦川阔。子提健笔来，势若夸父渴。
九衢林马挝，千门织车辙。秦台破心胆，黥阵惊毛发。
子既屈一鸣，余固宜三刖。慵忧长者来，病怯长街喝。
僧炉风雪夜，相对眠一褐。暖灰重拥瓶，晓粥还分钵。
青云马生角，黄州使持节。秦岭望樊川，祗得回头别。
商山四皓祠，心与樗蒲说。大泽蒹葭风，孤城狐兔窟。
且复考诗书，无因见簪笏。古训屹如山，古风冷刮骨。
周鼎列瓶罂，荆璧横抛榝（苏割切）。力尽不可取，忽忽狂歌发。
三年未为苦，两郡非不达。秋浦倚吴江，去楫飞青鹘。
溪山好画图，洞壑深闺闼。竹冈森羽林，花坞团宫缬。
景物非不佳，独坐如鞲绁。丹鹊东飞来，喃喃送君札。
呼儿旋供衫，走门空踏袜。手把一枝物，桂花香带雪。
喜极至无言，笑余翻不悦。人生直作百岁翁，亦是万古一瞬中。
我欲东召龙伯翁，上天揭取北斗柄。蓬莱顶上斡海水，水尽到底看海空。
月于何处去，日于何处来。跳丸相趁走不住，尧舜禹汤文武周孔皆为灰。
酌此一杯酒，与君狂且歌。离别岂足更关意，衰老相随可[5946]奈何。
[页]卷,册....[5947]520,16
第20笔
　　　　重送　杜牧
手捻金仆姑，腰悬玉辘轳。爬头峰北正好去，系取可汗钳作奴。
六宫虽念相如赋，其那防边重武夫。
[页]卷,册....[5947]520,16
第21笔
　　　　题池州弄水亭　杜牧
弄水亭前溪，飐滟翠绡舞。绮席草芊芊，紫岚峰伍伍。
螭蟠得形势，翚飞如轩户。一镜奁曲堤，万丸跳猛雨。
槛前燕雁栖，枕上巴帆去。丛筠侍修廊，密蕙媚幽圃。
杉树碧为幢，花骈红作堵。停樽迟（去声）晚月，咽咽上幽渚。
客舟耿孤灯，万里人夜语。漫流苔槎，饥凫晒雪羽。
玄丝落钩饵，冰鳞看吞吐。断霓天帔垂，狂烧汉旗怒。
旷朗半秋晓，萧瑟好风露。光洁疑可揽，欲以襟怀贮。
幽抱吟九歌，羁情思湘浦。四时皆异状，终日为良遇。
小山浸石棱，撑舟入幽处。孤歌倚桂岩，晚酒眠松坞。
纡余带竹村，蚕乡足砧杵。塍泉落环珮，畦苗差纂组。
风俗知所尚，豪强耻孤侮。邻丧不相舂，公租无诟负。
农时贵伏腊，簪瑱事礼赂。乡校富华礼，征行产强弩。
不能自勉去，但愧来何暮。故园汉上林，信美非吾土。
[页]卷,册....[5947]520,16
第22笔
　　　　题宣州开元寺（寺置于东晋时）　杜牧
南朝谢眺城，东吴最深处。亡国去如鸿，遗寺藏烟坞。
楼飞九十尺，廊环四百柱。高高下下中，风绕松桂树。
青苔照朱阁，白鸟两相语。溪声入僧梦，月色晖粉堵。
阅景无旦夕，凭阑有今古。留我酒一樽，前山看春雨。
[页]卷,册....[5947]520,16
第23笔
　　　　大雨行（开成三年宣州开元寺作）杜牧[5947]
东垠黑风驾海水，海底卷上天中央。三吴六月忽凄惨，晚后点滴来苍茫。
铮栈雷车轴辙壮，矫躩（一作跃）蛟龙爪尾长。神鞭鬼驭载阴帝，来往喷洒何颠狂。
四面崩腾玉京仗，万里横互（一作纵横）羽林枪。云缠风束乱（一作势）敲磕，黄帝未胜蚩尤强。
百川气势苦豪俊，坤关密锁愁开张。太和六年亦如此，我时壮气神洋洋。
东楼耸首看不足，恨无羽翼高飞翔。尽召邑中豪健者，阔展朱盘开酒场。
奔觥槌鼓助声势，眼底不顾纤腰娘。今年（一作来）阘茸鬓已白，奇游壮观唯深藏。
景物不尽人自老，谁知前事堪悲伤。
[页]卷,册....[5948]520,16
第24笔
　　　　自宣州赴官入京路逢裴坦判官归宣州因题赠　杜牧
敬亭山下百顷竹，中有诗人小谢城。城高跨楼满金碧，下听一溪寒水声。
梅花落径香缭绕，雪白玉珰花下行。萦风酒旆挂朱阁，半醉游人闻弄笙。
我初到此未三十，头脑钐（山鉴反）利筋骨轻。画堂檀板秋拍碎，一引有时联十觥。
老闲腰下丈二组，尘土高悬千载名。重游鬓白事皆改，唯见东流春水平。
对酒不敢起，逢君还眼明。云罍看人捧，波脸任他横。
一醉六十日，古来闻阮生。是非离别际，始见醉中情。
今日送君话前事，高歌引剑还一倾。江湖酒伴如相问，终老烟波不计程。
[页]卷,册....[5948]520,16
第25笔
　　　　赠宣州元处士　杜牧
陵阳北郭隐，身世两忘者。蓬蒿三亩居，宽于一天下。
樽酒对不酌，默与玄相话。人生自不足，爱叹遭逢寡。
[页]卷,册....[5948]520,16
第26笔
　　　　村行　杜牧
春半南阳西，柔桑过（一作遍）村坞。褭褭（一作娉娉）垂柳风，点点回塘雨。
蓑唱牧牛儿，篱窥蒨裙女。半湿解征[5948]衫，主人馈鸡黍。
[页]卷,册....[5949]520,16
第27笔
　　　　史将军二首　杜牧
长周都尉，闲如秋岭云。取蝥弧登垒，以骈邻翼军。
百战百胜价，河南河北闻。今遇太平日，老去谁怜君。

壮气盖燕赵，耽耽魁杰人。弯弧伍百步，长戟八十斤。
河湟非内地，安史有遗尘。何日武台坐，兵符授虎臣。

[页]卷,册....[5949]520,16
第28笔
　　　　华清宫三十韵　杜牧
绣岭明珠殿，层峦下缭墙。仰窥丹（一作雕）槛影，犹想赭袍光。
昔帝登封后，中原自古强。一千年际会，三万里农桑。
几席延尧舜，轩墀接（一作立）禹汤。雷霆驰号令，星斗焕文章。
钓筑乘时用，芝兰在处芳。北扉闲木索，南面富循良。
至道思玄圃，平居厌未央。钩陈裹岩谷，文陛压青苍。
歌吹千秋节，楼台八月凉。神仙高缥缈，环佩碎丁当。
泉暖涵窗镜，云娇惹粉囊。嫩岚滋翠葆，清渭照红妆。
帖泰生灵寿，懽娱岁序长。月闻仙曲调，霓作舞衣裳。
雨露偏金穴，乾坤入醉乡。玩兵师汉武，回手倒（一作首到）干将。
黥鬣掀东海，胡牙揭上阳。喧呼马嵬血，零落羽林枪。
倾国留无路，还魂怨有香。蜀峰横惨澹，秦树远微茫。
鼎重山难转，天扶业更昌。望贤余故老，花萼旧池塘。
往事人谁问，幽襟泪独伤。碧簷斜送日，殷叶半凋霜。
迸水倾瑶砌，疏风罅玉房。尘埃羯鼓索，片段荔枝筐。
鸟啄摧寒木，蜗涎蠹画梁。孤烟知客恨，遥起泰陵傍。
[页]卷,册....[5950]521,16
第29笔
　　　　长安杂题长句六首　杜牧
觚棱金碧照山高，万国圭璋捧赭袍。舐笔和铅欺贾马，赞功论道鄙萧曹。
东南楼日珠帘卷，西北天宛玉厄豪（诗曰：鞗革金厄，盖小环）。四海一家无一事，将军携镜泣霜毛。[5950]*
晴云似（一作如）絮惹低空，紫陌微微弄袖风。韩嫣金丸莎覆绿，许公鞯汗杏黏红。
烟生窈窕（一作䆗窱）深东第，轮撼流苏下北宫。自笑苦无楼护智，可怜铅椠竟何功。*
雨晴九陌铺江练，岚嫩千峰叠海涛。南苑草芳眠锦雉，夹城云暖下霓旄。
少年羁络青纹（一作文）玉，游女花簪紫蒂桃。江碧柳深人尽醉，一瓢颜巷日空高。*
束带谬趋文石陛，有章曾拜皂囊封。期严无奈睡留癖，势窘犹为酒泥慵。
偷钓侯家池上雨，醉吟隋寺日沈钟。九原可作吾谁与，师友瑯琊邴曼容。*
洪河清渭天池濬，太白终南地轴横。祥云辉映汉宫紫，春光绣画秦川明。
草妒佳人钿朵色，风回公子玉衔声。六飞南幸芙蓉苑，十里飘香入夹城。*
丰貂长组金张辈，驷马文衣许史家。白鹿原头回猎骑，紫云楼下醉江花。
九重树影连清汉，万寿山光学翠华。谁识大君谦让德（圣上不受徽号），一毫名利斗蛙蟆。* [5951]521,16
第30笔
　　　　河湟　杜牧
元载相公曾借箸，宪宗皇帝亦留神。旋见衣冠就东市，忽遗弓剑不西巡。
牧羊驱马虽戎服，白发丹心尽汉臣。唯有凉州歌舞曲，流传天下乐闲人。
[页]卷,册....[5951]521,16
第32笔
　　　　李给事中敏二首　杜牧
一章缄拜（一作报）皂囊中，懔懔（一作栗栗）朝廷有古风。元礼去归缑（一作纶）氏学，（李膺退罢，归纶氏，教授生徒，给事论郑注，告满归颍阳。）江充来见犬台宫（郑注对于浴室）。
纷纭白昼惊千古，𫓧锧（一作铁锁）朱殷几一空。曲突徙薪人不会，海边今作钓鱼翁。

晚发闷还梳，忆君秋醉余。可怜刘校慰，曾讼石中书（给事因忤仇军容，弃官东归）。
消长虽殊事，仁贤每自如。因看鲁褒论，何处是吾庐。

[页]卷,册....[5952]521,16
第33笔
　　　　题永崇西平王宅太尉愬院六韵　杜牧
天下无双将，关西第一雄。授符黄石老，学剑白猿翁。
矫矫云长勇，恂恂郄縠风。家呼小太尉，国号大梁公（太尉季弟司徒德，亦封梁国公）。
半夜龙骧去，中原虎穴空。陇山兵十万，嗣子握雕弓（今凤翔李尚书，太尉长子）。
[页]卷,册....[5952]521,16
第34笔
　　　　东兵长句十韵　杜牧
上党争为天下脊，邯郸四十万秦坑。狂童何者欲专地，圣主无私岂玩兵。
玄象森罗摇北落，诗人章句咏东征。雄如马武皆弹剑，少似终军亦请缨。
屈指庙堂无失策，垂衣尧舜待升平。羽林东下雷霆怒，楚甲南来组练明。
即墨龙文光照曜，常山蛇阵势纵横。落雕都尉万人敌，黑矟将军一鸟轻。
渐见长围云欲合，可怜穷垒带犹萦。凯歌应是新年唱，便逐春风浩浩声。
[页]卷,册....[5952]521,16
第35笔
　　　　过勤政楼　杜牧[5952]
千秋令（一作佳）节名空在，承露丝囊世已无。唯有紫苔偏得（一作称）意，年年因雨上（一作洒）金铺。
[页]卷,册....[5953]521,16
第36笔
　　　　过魏文贞公宅（一作题魏文贞）　杜牧
蟪蛄宁与雪霜期，贤哲难教俗士知。可怜贞观太平后，天且不留封德彝。
[页]卷,册....[5953]521,16
第37笔
　　　　早春阁下寓直萧九舍人亦直内署因寄书怀四韵　杜牧
御水初销冻，宫花尚怯寒。千峰横紫翠，双阙凭阑干。
玉漏轻风顺，金茎淡日残。王乔在何处，清汉正骖鸾。
[页]卷,册....[5953]521,16
第38笔
　　　　秋晚与沈十七舍人期游樊川不至　杜牧
邀侣以官解（一作绊），泛然成独游。川光初媚日，山色正矜秋。
野竹疏还密，岩泉咽复流。杜村连潏水，晚步见垂钩。
[页]卷,册....[5953]521,16
第39笔
　　　　念昔游三首　杜牧
十载飘然绳检外，樽前自献自为酬。秋山春雨闲吟处，倚遍江南寺寺楼。

云门寺（越州）外逢猛雨，林黑山高雨脚长。曾奉郊宫为近侍，分明㧐㧐（先勇切）羽林枪。

李白题诗水西寺（宜州泾县），古木回岩楼阁风。半醒半醉游三日，红白花开山（一作烟雨中）。

[页]卷,册....[5953]521,16
第40笔
　　　　今皇帝陛下一诏征兵不日功集河湟诸郡次第归降臣获睹圣功辄献歌咏　杜牧
捷书皆应睿（一作运）谋期，十万曾无一镞遗。汉武惭夸朔方地，周宣（一作宣王）休道太原师。
威加塞外寒来早，恩入河源冻合迟。听取满城歌舞曲，凉州声韵喜（一作远）参差。
[页]卷,册....[5953]521,16
第41笔
　　　　奉和白相公圣德和平致兹休运岁终功就合咏盛明呈上三相公长句四韵　杜牧
行看腊破好年光，万寿南山对未央。黠戛可汗修职贡，文思天子复河湟。
应须日驭西巡狩，不假星弧北射狼。吉甫裁诗歌盛业，一篇江汉美宣王。
[页]卷,册....[5954]521,16
第42笔
　　　　过华清宫绝句三首　杜牧
长安回望绣成堆，山顶千门次第开。一骑红尘妃子笑，无人知是（一作道）荔枝来。

新丰绿树起黄埃，数骑渔阳探使回（帝使中使辅璆琳探禄山反否，璆琳受禄山金，言禄山不反）。霓裳一曲千峰上，舞破中原始下来。

万国笙歌醉太平，倚天楼殿月分明。云中乱拍禄山舞，风过重峦下笑声。

[页]卷,册....[5954]521,16
第43笔
　　　　登乐游原　杜牧
长空澹澹孤鸟没，万古销沈向此中。看取汉家何事（一作似）业，五陵无树起秋风。
[页]卷,册....[5954]521,16
第44笔
　　　　闻庆州赵纵使君与党项战中箭身死辄书长句　杜牧
将军独乘铁骢马，榆溪战中金仆姑。死绥却是古来有，骁将自惊今日无。
青史文章争点笔，朱门歌舞笑捐躯。谁知我亦轻生者，不得君王丈二殳。
[页]卷,册....[5954]521,16
第45笔
　　　　送容州唐中丞赴镇　杜牧
交阯同星座，龙泉佩（一作似）斗文。烧香翠羽帐，看舞郁金裙。
鹢首冲泷浪，犀渠拂岭云。莫教铜柱北，空说马将军。
[页]卷,册....[5954]521,16
第46笔
　　　　夏州崔常侍自少常亚列出领麾幢十韵　杜牧
帝命诗书将，登坛礼乐卿。三边要高枕，万里得长城。
对客犹褒博，填门已旆旌。腰间五绶贵，天下一家荣。
野水差新燕，芳郊哢夏莺。别风嘶玉勒，残日望金茎。
榆塞孤烟媚，银川绿草明。戈矛虓虎土，弓箭落雕兵。
魏绛言堪采，陈汤事偶成。若须垂竹帛，静胜是功名。
[页]卷,册....[5955]521,16
第47笔
　　　　街西长句　杜牧
碧池新涨浴娇鸦，分（一作深）锁长安富贵家。游骑偶同人斗酒，名园相倚杏交花。
银秋騕褭嘶宛马，绣鞅璁珑走钿车。一曲将军何处笛，连云芳草（一作树）日初斜。
[页]卷,册....[5955]521,16
第48笔
　　　　春申君　杜牧
烈士思酬国士恩，春申谁与快冤魂。三千宾客总珠履，欲使何人杀李园。
[页]卷,册....[5955]521,16
第49笔
　　　　奉陵宫人　杜牧
相如死后无词客，延寿亡来绝画工。玉颜不是黄金少，泪滴秋山入寿宫。
[页]卷,册....[5955]521,16
第50笔
　　　　读韩杜集　杜牧
杜诗韩集愁来读，似倩麻姑痒处抓。天外凤凰谁得髓，无人解合续弦胶。
[页]卷,册....[5955]521,16
第51笔
　　　　春日言怀寄虢州李常侍十韵　杜牧
岸（一作崖）藓生红药，岩泉涨碧塘。地分莲岳秀，草接鼎原芳。
雨派潀急，风畦芷若香。织蓬眠舴艋，惊梦起鸳鸯。
论吐开冰室，诗陈曝锦张。貂簪荆玉润，丹穴凤毛光（子弟新登甲科）。
今日还珠守，何年执戟郎。且[5955]嫌游昼短，莫问积薪长。
无计披清裁，唯持祝寿觞。愿公如卫武，百岁尚康强。
[页]卷,册....[5956]521,16
第52笔
　　　　李侍郎于阳羡里富有泉石牧亦于阳羡粗有薄产叙旧述怀因献长句四韵　杜牧
冥鸿不下非无意，塞马归来是偶然。紫绶公卿今放旷，白头郎吏尚留连。
终南山下抛泉洞，阳羡溪中买钓船。欲与明公操履杖，愿闻休去是何年。
[页]卷,册....[5956]521,16
第53笔
　　　　赠李处士长句四韵　杜牧
玉函怪牒锁灵篆，紫洞香风吹碧桃。老翁四目牙爪利，掷火万里精神高。
霭霭祥云随步武，累累秋冢叹蓬蒿。三山朝去应非久，姹女当窗绣羽袍。
[页]卷,册....[5956]521,16
第54笔
　　　　送国棋王逢　杜牧
玉子纹楸一路饶，最宜簷雨竹萧萧。羸形暗去春泉长，拔（一作猛）势横来野火烧。
守道还如周柱史（一作伏柱），鏖兵不羡霍嫖姚。浮生（一作得年）七十更万日，与子期于局上销。
[页]卷,册....[5956]521,16
第55笔
　　　　重送绝句　杜牧
绝艺如君天下少，闲人似我世间无。别后竹窗风雪夜，一灯明暗覆吴图。
[页]卷,册....[5956]521,16
第56笔
　　　　少年行　杜牧
连环羁玉声光碎，绿锦蔽泥虬卷高。春风细雨走马去，珠落（一作洛）璀璀白罽袍。
[页]卷,册....[5956]521,16
第57笔
　　　　奉（一作春）和门下相公送西川相公兼领相印出镇全蜀诗十八韵　杜牧
盛业冠伊唐，台阶翊戴光。无私天雨露，有截舜衣裳。
蜀辍新衡镜，池留旧凤凰。同心真石友，写恨蔑（一作[5956]梦）河梁。
虎骑摇风旆，貂冠韵水苍。彤弓随武库，金印逐文房。
栈压嘉陵咽，峰横剑阁长。前驱二星去，开险五丁忙。
回首峥嵘尽，连天草树芳。丹心悬魏阙，往事怆甘棠。
治化轻诸葛，威声慑夜郎。君平教说卦，夫子召升堂。
塞接西川雪，桥维万里樯。夺霞红锦烂，扑地酒垆香。
忝逐三千客，曾依数仞墙。滞顽堪白屋，攀附亦同（一作周）行。
肉（一作笛）管伶伦曲，箫韶清庙章。唱高知和寡，小子斐然狂。
[页]卷,册....[5957]521,16
第58笔
　　　　朱坡　杜牧
下杜乡园古，泉声绕舍啼。静思长惨切，薄宦与乖暌。
北阙千门外，南山午谷西。倚川红叶岭，连寺绿杨堤。
迥野翘霜鹤，澄潭舞锦鸡。涛惊堆万岫，舸急转千溪。
眉点萱牙嫩，风条柳幄迷。岸藤梢虺尾，沙渚印麑蹄。
火燎湘桃坞，波光碧绣畦。日痕𫄠翠𪩘，陂影坠晴霓。
蜗壁斓斑藓，银筵豆蔻泥。洞云生片段，苔径缭高低。
偃蹇松公老，森严竹阵齐。小莲娃欲语，幽笋稚相携。
汉馆留余趾，周台接故蹊。蟠蛟冈隐隐，班雉草萋萋。
树老萝纡组，岩深石启闺。侵窗紫桂茂，拂面翠禽栖。
有计冠终挂，无才笔谩提。自尘何太甚，休笑触藩羝。
[页]卷,册....[5957]521,16
第59笔
　　　　早春寄岳州李使君李善棋爱酒情地闲雅　杜牧
城高倚峭𪩘，地胜足楼台。朔漠暖鸿去，潇湘春水来。
萦盈几多思，掩抑若为裁。返照三声角，寒香一树梅。
乌林芳草远，赤壁健帆开。往事空遗恨，东流岂不回。
分符颖川政，吊屈洛阳才。拂匣调珠柱，磨铅勘玉杯。
棋翻小窟势，垆拨冻醪醅。此兴予非薄，何时得奉陪。
[页]卷,册....[5957]521,16
第60笔
　　　　送王侍御赴夏口座主幕　杜牧[5957]
君为珠履三千客，我是青衿七十徒。礼数全优知隗始，讨论常见念回愚。
黄鹤楼前春水阔，一杯还忆故人无。
[页]卷,册....[5958]521,16
第61笔
　　　　自贻　杜牧
杜陵萧次君，迁少去官频。寂寞怜吾道，依稀似古人。
饰心无彩缋，到（一作剉）骨是风尘。自嫌如匹素，刀尺不由身。
[页]卷,册....[5958]521,16
第62笔
　　　　自遣　杜牧
四十已云老，况逢忧窘余。且抽持板手，却展小年书。
嗜酒狂嫌阮，知非晚笑蘧。闻流宁叹咤，待俗不亲疏。
遇事知裁剪，操心识卷舒。还称二千石，于我意如何。
[页]卷,册....[5958]521,16
第63笔
　　　　题桐叶　杜牧
去年桐落故溪上，把笔偶（一作叶因）题归燕诗。江楼今日送归燕，正是去年题叶时。
叶落燕归真可惜，东流玄发且无期。笑筵歌席反惆怅，明（一作朗）月清风怆别离。
庄叟彭殇同在梦，陶潜身世两相遗。一丸五色成虚语，石烂松薪更莫（一作不）疑。
哆侈不劳文似锦，进趋何必利如锥。钱神任尔知无敌，酒圣于吾亦庶几。
江畔秋光蟾阁镜，槛前山翠茂陵眉。樽香轻泛数枝菊，簷影斜侵半局棋。
休指宦游论巧拙，祗将愚直祷神祇。三吴烟水平生念，宁向闲人道所之。
[页]卷,册....[5958]521,16
第64笔
　　　　沈下贤　杜牧
斯人清唱何人和，草径苔芜不可寻。一夕小敷山下梦，水如环佩月如襟。
[页]卷,册....[5958]521,16
第65笔
　　　　李和鼎　杜牧
𫛳鸟飞来庚子直，谪去日蚀辛卯年。由来枉死贤才事，消长相持势自然。
[页]卷,册....[5959]521,16
第66笔
　　　　赠沈学士张歌人　杜牧
拖袖事当年，郎教唱客前。断时轻裂玉，收处远缲烟。
孤直緪云定，光明滴水圆。泥情迟急管，流恨咽长弦。
吴苑春风起，河桥酒旆悬。凭君更一醉，家在杜陵边。
[页]卷,册....[5959]521,16
第67笔
　　　　忆游朱坡四韵　杜牧
秋草樊川路，斜阳覆盎门。猎逢韩嫣骑，树识馆陶园。
带雨经荷沼，盘烟下竹村。如今归不得，自戴望天盆。
[页]卷,册....[5959]521,16
第68笔
　　　　朱坡绝句三首　杜牧
故国池塘倚御渠，江城三诏换鱼书。贾生辞赋恨流落，祗向长沙住岁余（文帝岁余思贾生）。

烟深苔巷唱樵儿，花落寒轻倦客归。藤岸竹洲相掩映，满池春雨𬸯鹈飞。

乳肥春洞生鹅管，沼避回岩势犬牙。自笑卷怀头角缩，归盘烟磴恰如蜗。

[页]卷,册....[5959]521,16
第69笔
　　　　出宫人二首　杜牧
闲吹玉殿昭华管，醉折梨园缥蒂花。十年一梦归人世，绛缕犹封系臂纱。

平阳拊背穿驰道，铜雀分香下璧门。几向缀珠深殿里，妒抛羞态卧黄昏。

[页]卷,册....[5959]521,16
第70笔
　　　　长安秋望　杜牧[5959]
楼倚霜树外，镜天无一毫。南山与秋色，气势两相高。
[页]卷,册....[5960]521,16
第71笔
　　　　独酌　杜牧
窗外正风雪（一作霜），拥炉开酒缸。何如钓船雨，蓬底睡秋江。
[页]卷,册....[5960]521,16
第72笔
　　　　醉眠　杜牧
秋醪雨中熟，寒斋落叶中。幽人本多睡，更酌一樽空。
[页]卷,册....[5960]521,16
第73笔
　　　　不饮赠酒　杜牧
细算人生事，彭殇共一筹。与愁争底事，要尔作戈矛。
[页]卷,册....[5960]521,16
第74笔
　　　　昔事文皇帝三十二韵　杜牧
昔事文皇帝，叨官在谏垣。奏章为得地，齿负明恩。
金虎知难动，毛厘亦耻言。掩（一作撩）头虽欲吐，到口却成吞。
照胆常悬镜，窥天自戴盆。周钟既窕槬，黥阵亦瘢痕。
凤阙觚棱影，仙盘晓日暾。雨晴（一作余）文石滑，风暖戟衣翻。
每虑号无告，长忧骇不存。随行唯跼蹐，出语但寒暄。
宫省咽喉任，戈矛羽卫屯。光尘皆影附，车马定西奔。
亿万持衡价，锱铢挟契论。堆时过北斗，积处满西园。
接櫂隋河溢，连蹄蜀栈刓。漉空沧海水，搜尽卓王孙。
斗巧猴雕刺，跨趫索挂跟。狐威假白额，枭啸得黄昏。
馥馥芝兰圃，森森枳棘藩。吠声嗾国猘，公议怯膺门。
窜逐诸丞相，苍茫远帝阍。一名为吉士，谁免吊湘魂。
间世英明主，中兴道德尊。昆冈怜积火，河汉注清源。
川口堤防决，阴车鬼怪掀。重云开朗照，九地雪幽冤。
我实刚肠者，形甘短（一作裋）褐髡。曾经触虿尾，犹得凭熊轩。
杜若芳洲翠，严光钓濑喧。溪山侵越角，封壤尽吴根。
客恨萦春细，乡[5960]愁压思繁。祝尧千万寿，再拜揖余樽。
[页]卷,册....[5961]521,16
第75笔
　　　　道一大尹存之庭美二学士简于圣明自致霄汉皆与舍弟昔年还往牧支离穷悴窃于一麾书美歌诗兼自言志因成长句四韵呈上三君子杜牧
九金神鼎重丘山，五玉诸侯杂珮环。星座通霄狼鬣暗，戍楼吹笛（一作角）虎牙闲。
斗间紫气龙埋狱，天上洪炉帝铸颜。若念西河（一作湖）旧交友，鱼符应许出函关。
[页]卷,册....[5961]521,16
第76笔
　　　　杏园　杜牧
夜来微雨洗芳尘，公子骅骝步贴匀。莫怪杏园憔悴去，满城多少插花人。
[页]卷,册....[5961]521,16
第77笔
　　　　春晚题韦家亭子　杜牧
拥鼻侵襟花草香，高台春去恨茫茫。蔫红半落平池晚，曲渚飘成锦一张。
[页]卷,册....[5961]521,16
第78笔
　　　　过田家宅　杜牧
安邑南门外，谁家板筑高。奉诚园里地，墙缺见蓬蒿。
[页]卷,册....[5961]521,16
第79笔
　　　　见宋拾遗题名处感而成诗　杜牧
窜逐穷荒与死期，饿唯蒿藿病无医。怜君更抱重泉恨，不见崇山谪去时。
[页]卷,册....[5961]521,16
第80笔
　　　　雪晴访赵嘏街西所居三韵　杜牧
命代风骚将，谁登李杜坛。少陵鲸海动，翰苑鹤天寒。
今日访君还有意，三条冰雪独来看。
[页]卷,册....[5961]521,16
第81笔
　　　　将赴吴兴登乐游原一绝　杜牧[5961]
清时有味是无能，闲爱孤云静爱僧。欲把一麾江海去，乐游原上望昭陵。
[页]卷,册....[5962]521,16
第82笔
　　　　洛阳长句二首　杜牧
草色人心相与闲，是非名利有无间。桥横落照虹堪画，树锁千门鸟自还。
芝盖不来云杳杳，仙舟何处水潺潺。君王谦让泥金事，苍翠空高万岁山。

天汉东穿白玉京，日华浮动翠光生。桥边游女珮环委，波底上阳金碧明。
月锁名园孤鹤唳，川酣秋梦凿龙声。连昌绣岭行宫在，玉辇何时父老迎。

[页]卷,册....[5962]521,16
第83笔
　　　　洛中监察病假满送韦楚老拾遗归朝　杜牧
洛桥风暖细翻衣，春引仙官去玉墀。独鹤初冲太虚日，九牛新落一毛时。
行开教化期君是，卧病神祇祷我知。十载丈夫堪耻处，朱云犹掉直言旗。
[页]卷,册....[5962]521,16
第84笔
　　　　东都送郑处诲校书归上都　杜牧
悠悠渠水清，雨霁洛阳城。槿堕初开艳，蝉闻第一声。
故人容易去，白发等闲生。此别无多语，期君晦盛名。
[页]卷,册....[5962]521,16
第85笔
　　　　故洛阳城有感　杜牧
一片宫墙当道危，行人为尔去迟迟。筚圭苑里秋风后，平乐馆前斜日时。
锢党岂能留汉鼎，清谈空解识胡儿。千烧万战坤灵死，惨惨终年鸟雀悲。
[页]卷,册....[5962]521,16
第86笔
　　　　扬州三首　杜牧
炀帝雷塘土，迷藏有旧楼。谁家唱水调，明月满扬州（炀帝凿汴渠成，自造水调。）。
骏马宜闲出，千金好旧（一作暗）游。喧阗醉年少，半脱紫茸裘。

秋风放萤苑，春草斗鸡台。金络擎雕去，鸾环拾翠来。
蜀船红锦重，越橐水沈堆。处处皆华表，淮王奈却回。

街垂千步柳，霞映两重城。天碧台阁丽，风凉歌管清。
纤腰间长袖，玉佩杂繁缨。拖轴诚为壮，豪华不可名。
自是荒淫罪，何妨作帝京。

[页]卷,册....[5963]522,16
第87笔
　　　　润州二首　杜牧
句吴亭东千里秋，放歌曾作昔年游。青苔寺里无马（一作鸟）迹，绿水桥边多酒楼。
大抵南朝皆旷达，可怜东晋最风流。月明更想桓伊在，一笛闻吹出塞愁。

谢朓诗中佳丽地，夫差传里水犀军。城高铁瓮横强弩（润州城孙权筑，号为铁瓮。），柳暗朱楼多梦云。
画角爱飘江北去，钓歌长向月中闻。扬州尘土试回首，不惜千金借与君。

[页]卷,册....[5963]522,16
第88笔
　　　　题扬州禅智寺　杜牧
雨过一蝉噪，飘萧松桂秋。青苔满阶砌，白鸟故迟留。
暮霭生深树，斜阳下小楼。谁知竹西路，歌吹是扬州。
[页]卷,册....[5964]522,16
第89笔
　　　　西江怀古　杜牧
上吞巴汉控潇湘，怒似连山净镜光。魏帝缝囊真戏剧，苻坚投棰更荒唐。
千秋钓艇（一作舸）歌明月，万里沙鸥弄夕阳。范蠡清尘何寂寞，好风唯属往来商。
[页]卷,册....[5964]522,16
第90笔
　　　　江南怀古　杜牧
车书混一业无穷，井邑山川今古同。戊辰年向金陵过，惆怅闲吟忆庾公。
[页]卷,册....[5964]522,16
第91笔
　　　　江南春绝句　杜牧
千里莺啼绿映江，水村山郭酒旗风。南朝四百八十寺，多少楼台烟雨中。
[页]卷,册....[5964]522,16
第92笔
　　　　将赴宣州留题扬州禅智寺　杜牧
故里溪头松柏双，来时尽日倚松窗。杜陵隋苑已绝国，秋晚南游更渡江。
[页]卷,册....[5964]522,16
第93笔
　　　　题宣州开元寺水阁阁下宛溪夹溪居人　杜牧
六朝文物草连空，天淡云闲今古同。鸟去鸟来山色里，人歌人哭水声中。
深秋帘幕千家雨，落日楼台一笛风。惆怅无因见（一作逢）范蠡，参差烟树五湖东。
[页]卷,册....[5964]522,16
第94笔
　　　　宣州送裴坦判官往舒州时牧欲赴官归京　杜牧[5964]
日暖泥融雪半销，行人（一作人行）芳草马声骄。九华山路云遮寺，清弋江村柳拂桥。
君意如鸿高的的，我心悬旆正摇摇。同来不得同归去，故国逢春一寂寥。
[页]卷,册....[5965]522,16
第95笔
　　　　句溪夏日送卢霈秀才归王屋山将欲赴举　杜牧
野店正纷泊，茧蚕初引丝。行人碧溪渡，系马绿杨枝。
苒苒迹始去，悠悠心所期。秋山念君别，惆怅桂花时。
[页]卷,册....[5965]522,16
第96笔
　　　　自宣城赴官上京　杜牧
潇洒江湖十过秋，酒杯无日不淹（一作迟）留（一作封侯）。谢公城畔溪惊梦，苏小门前柳拂头。
千里云山何处好，几人襟韵一生休。尘冠挂却知闲事，终拟（一作把）蹉跎访旧游。
[页]卷,册....[5965]522,16
第97笔
　　　　春末题池州弄水亭　杜牧
使君四十四，两佩左铜鱼。为吏非循吏，论书读底书。
晚花红艳静，高树绿阴初。亭宇清无比，溪山画不如。
嘉宾能啸咏，宫妓巧妆梳。逐日愁皆碎，随时醉有余。
偃须求五鼎，陶祗爱吾庐。趣向人皆异，贤豪莫笑渠。
[页]卷,册....[5965]522,16
第98笔
　　　　登池州九峰楼寄张祜　杜牧
百感中来不自由，角声孤起夕阳楼。碧山终日思无尽，芳草何年恨即（一作始）休。
睫在眼前长（一作犹）不见，道非身外更（一作欲）何求。谁人得似张公子，千首诗轻万户侯。
[页]卷,册....[5965]522,16
第99笔
　　　　齐安郡晚秋　杜牧[5965]
柳岸风来影渐疏，使君家似野人居。云容水态还堪赏，啸志歌怀亦自如。
雨暗残灯棋散后（一作欲散），酒醒孤枕雁来初。可怜赤壁争雄渡，唯有蓑翁坐钓鱼。
[页]卷,册....[5966]522,16
第100笔
　　　　九日齐安（一作齐山）登高　杜牧
江涵秋影雁初飞，与客携壶上翠微。尘世难逢开口笑，菊花须插满头归。
但将酩酊酬佳节，不用登临叹（一作恨）落晖。古往今来只如此，牛山何必泪（一作独）沾衣。
[页]卷,册....[5966]522,16
第101笔
　　　　池州春送前进士蒯希逸　杜牧
芳草复芳草，断肠还断肠。自然堪下泪，何必更残阳。
楚岸千万里，燕鸿三两行。有家归不（一作未）得，况举别君觞。
[页]卷,册....[5966]522,16
第102笔
　　　　齐安郡中偶题二首　杜牧
两竿落日溪桥上，半缕轻烟柳影中。多少绿荷相倚恨，一时回首背西风。
秋声无不搅离心，梦泽蒹葭楚雨深。自滴阶前大梧叶，干君何事动哀吟。
[页]卷,册....[5966]522,16
第103笔
　　　　齐安郡后池绝句　杜牧
菱透浮萍绿锦池，夏莺千啭弄蔷薇。尽日无人看微雨，鸳鸯相对浴红衣。
[页]卷,册....[5966]522,16
第104笔
　　　　题齐安城楼　杜牧
呜咽（一作轧）江楼角一声，微阳潋潋落寒汀。不用凭阑苦回首，故乡七十五长亭。
[页]卷,册....[5966]522,16
第105笔
　　　　池州李使君没后十一日处州新命始到后见归妓感而成诗　杜牧[5966]
缙云新命诏初行，才是孤魂寿器（一作受气，一作寿气）成。黄壤不知新雨露，粉书空（一作唯）换旧铭旌。
巨卿哭处云空断，阿骛归来月正明。多少四年遗爱事，乡闾生子李为名。
[页]卷,册....[5967]522,16
第106笔
　　　　见刘秀才与池州妓别　杜牧
远风南浦万重波，未似生离别恨多。楚管能吹柳花怨，吴姬争唱竹枝歌。
金钗横处绿云堕，玉箸凝时红粉和。待得枚皋相见日，自应妆镜笑蹉砣。
[页]卷,册....[5967]522,16
第107笔
　　　　池州废林泉寺　杜牧
废寺林（一作碧）溪上，颓垣倚乱峰。看栖归树鸟，犹想过山钟。
石路寻僧去，此生应不逢。
[页]卷,册....[5967]522,16
第108笔
　　　　忆齐安郡　杜牧
平生睡足处，云梦泽南州。一夜风欺竹，连江雨送秋。
格卑常汩汩，力学强悠悠。终掉尘中手（一作首），潇湘钓漫流。
[页]卷,册....[5967]522,16
第109笔
　　　　池州清溪　杜牧
弄溪终日到黄昏，照数秋来白发根。何物赖君千遍洗，笔头尘土渐无痕。
[页]卷,册....[5967]522,16
第110笔
　　　　游池州林泉寺金碧洞　杜牧
袖拂霜林下石棱，潺湲声断满溪冰。携茶腊月游金碧，合有文章病茂陵。
[页]卷,册....[5967]522,16
第111笔
　　　　即事（黄州作）　杜牧
因思上党三年战，闲咏周公七月诗。竹帛未闻书死节，丹青空见画灵旗。
萧条井邑如鱼尾，早晚干戈识[5967]虎皮。莫笑一麾东下计，满江秋浪碧参差。
[页]卷,册....[5968]522,16
第112笔
　　　　赠李秀才（是上公孙子）　杜牧
骨清年少眼如冰，凤羽参差五色层。天上麒麟时一下，人间不独有徐陵。
[页]卷,册....[5968]522,16
第113笔
　　　　寄李起居四韵　杜牧
楚女梅簪白雪姿，前溪碧水冻醪时。云罍心凸知难捧，凤管簧寒不受吹。
南国剑眸能盼眄，侍臣香袖爱僛垂。自怜穷律穷途客，正怯（一作劫）孤灯一局棋。
[页]卷,册....[5968]522,16
第114笔
　　　　题池州贵池亭　杜牧
势比凌歊宋武台，分明百里远帆开。蜀江雪浪西江满，强半春寒（一作风）去却来。
[页]卷,册....[5968]522,16
第115笔
　　　　兰溪（在蕲州（西）（面））　杜牧
兰溪春尽碧泱泱，映水兰花雨发香。楚国大夫憔悴日，应寻此路去潇湘。
[页]卷,册....[5968]522,16
第116笔
　　　　睦州四韵　杜牧
州在钓台边，溪山实可怜。有家皆掩映，无处不潺湲。
好树鸣幽鸟，晴楼（一作峦）入野烟。残春杜陵客，中酒落花前。
[页]卷,册....[5968]522,16
第117笔
　　　　秋晚早发新定　杜牧
解印书千轴，重阳酒百缸。凉风满红树，晓月下秋江。
岩壑会归去，尘埃终不降。悬缨未敢濯，严濑碧淙淙。
[页]卷,册....[5968]522,16
第118笔
　　　　除官归京睦州雨霁　杜牧
秋半吴天霁，清凝万里光。水声侵笑语，岚翠扑衣裳。
远树疑罗帐，孤云认粉囊。溪山侵两越，时节到重阳。
顾我能甘贱，无由得自强。误曾公触尾，不敢夜循墙。
岂意笼飞鸟，还为锦帐郎。网今开傅燮，书旧识黄香（曾在史馆四年）。
姹女真虚语，饥儿欲一行。浅深须揭厉，休更学张网。
[页]卷,册....[5969]522,16
第119笔
　　　　夜泊桐庐先寄苏台卢郎中　杜牧
水槛桐庐馆，归舟系石根。笛吹孤戍月，犬吠隔溪村。
十载违清裁（一作义），幽怀未一论。苏台菊花节，何处与开樽。
[页]卷,册....[5969]522,16
第120笔
　　　　新转南曹未叙朝散初秋暑退出守吴兴书此篇以自见志　杜牧
捧诏汀洲去，全家羽翼飞。喜抛新锦帐，荣借旧朱衣。
且免材为累，何妨拙有机。宋株聊自守，鲁酒怕旁围。
清尚宁无素，光阴亦未晞。一杯宽幕席，五字弄珠玑。
越浦黄柑嫩，吴溪紫蟹肥。平生江海志，佩得左鱼归。
[页]卷,册....[5969]522,16
第121笔
　　　　题白苹洲　杜牧
山鸟飞红带，亭薇拆紫花。溪光初透彻，秋色正清华。
静处知生乐，喧中见死夸。无多珪组累，终不负烟霞。
[页]卷,册....[5969]522,16
第122笔
　　　　题茶山（在宜兴）　杜牧
山实东吴秀，茶称瑞草魁。剖符虽俗吏，修贡亦仙才。
溪尽停蛮櫂，旗张卓翠苔。柳村穿窈窕，松涧渡喧[5969]豗。
等级云峰峻，宽平洞府开。拂天闻笑语，特地见楼台。
泉嫩黄金涌（山有金沙泉，修贡出，罢贡即绝），牙香紫璧裁。拜章期沃日，轻骑疾奔雷。
舞袖岚侵涧（一作润），歌声谷答回。磬音藏叶鸟，雪艳照潭梅。
好是全家到，兼为奉诏来。树阴香作帐，花径落成堆。
景物残三月，登临怆一杯。重游难自克，俯首入尘埃。
[页]卷,册....[5970]522,16
第123笔
　　　　茶山下作　杜牧
春风最窈窕，日晓柳村西。娇云光占岫，健水鸣分溪。
燎岩野花远，戛瑟幽鸟啼。把酒坐芳草，亦有佳人携。
[页]卷,册....[5970]522,16
第124笔
　　　　入茶山下题水口草市绝句　杜牧
倚溪侵岭多高树，夸酒书旗有小楼。惊起鸳鸯岂无恨，一双飞去却回头。
[页]卷,册....[5970]522,16
第125笔
　　　　春日茶山病不饮酒因呈宾客　杜牧
笙歌登画船，十日清明前。山秀白云腻，溪光红粉鲜。
欲开未开花，半阴半晴天。谁知病太守，犹得作茶仙。
[页]卷,册....[5970]522,16
第126笔
　　　　不饮赠宫妓　杜牧
芳草正得意，汀洲日欲西。无端千树柳，更拂一条溪。
几朵梅堪折，何人手好携。谁怜佳丽地，春恨却凄凄。
[页]卷,册....[5970]522,16
第127笔
　　　　早春赠军事薛判官　杜牧
雪后新正半，春来四刻长。晴梅朱粉艳，嫩水碧罗光。
弦管开双调，花钿坐两行。唯君莫惜醉，认取少年场。[5970]
[页]卷,册....[5971]522,16
第128笔
　　　　代吴兴妓春初寄薛军事　杜牧
雾冷侵红粉，春阴扑翠钿。自悲临晓镜，谁与惜流年。
柳暗霏微雨，花愁黯淡天。金钗有几只，抽当酒家钱。
[页]卷,册....[5971]522,16
第129笔
　　　　八月十二日得替后移居霅溪馆因题长句四韵　杜牧
万家相庆喜秋成，处处楼台歌板声。千岁鹤归犹有恨，一年人住岂无情。
夜凉溪馆留僧话，风定苏潭看月生。景物登临闲始见，愿为闲客此闲行。
[页]卷,册....[5971]522,16
第130笔
　　　　初冬夜饮　杜牧
淮阳多病偶求欢，客袖侵霜与烛盘。砌下梨花一堆雪，明年谁此凭阑干。
[页]卷,册....[5971]522,16
第131笔
　　　　栽竹　杜牧
本因遮日种，却似为溪移。历历羽林影，疏疏烟露姿。
萧骚寒雨夜，敲劼晚风时。故国何年到，尘冠挂一枝。
[页]卷,册....[5971]522,16
第132笔
　　　　梅　杜牧
轻盈照溪水，掩敛下瑶台。妒雪聊相比，欺春不逐来。
偶同佳客见，似为冻醪开。若在秦楼畔，堪为弄玉媒。
[页]卷,册....[5971]522,16
第133笔
　　　　山石榴　杜牧[5971]
似火山榴映小山，繁中能薄艳中闲。一朵佳人玉钗上，祗疑烧却翠云鬟。
[页]卷,册....[5972]522,16
第134笔
　　　　柳长句　杜牧
日落水流西复东，春光不尽柳何穷。巫娥庙里低含雨，宋玉宅前斜带风。
不嫌（一作莫将）榆荚共争翠，深与桃（一作感杏）花相映红。灞上汉南千万树，几人游宦别离中。
[页]卷,册....[5972]522,16
第135笔
　　　　隋堤柳　杜牧
夹岸垂杨三百里，祗应图画最相宜。自嫌流落西归疾，不见东风二月时。
[页]卷,册....[5972]522,16
第136笔
　　　　柳绝句　杜牧
数树新开翠影齐，倚风情态被春迷。依依故国樊川恨，半掩村桥半掩溪（一作拂溪）。
[页]卷,册....[5972]522,16
第137笔
　　　　独柳　杜牧
含烟一株柳，拂地摇风久。佳人不忍折，怅望回纤手。
[页]卷,册....[5972]522,16
第138笔
　　　　早雁　杜牧
金河秋半虏弦开，云外（一作际）惊飞四散哀。仙掌月明孤影过，长门灯暗数声来。
须知胡骑纷纷在，（一作虽随胡马翩翩去）。岂逐春风一一回，莫厌（一作好是）潇湘少人处。水多菰米岸莓苔。
[页]卷,册....[5972]522,16
第139笔
　　　　䴔䴖　杜牧
芝茎抽绀趾，清唳掷金梭。日翅闲张锦，风池去罥罗。
静眠依翠荇（一作竹），暖戏折高荷。山阴岂无尔，茧字换群鹅。
[页]卷,册....[5972]522,16
第140笔
　　　　鹦鹉　杜牧
华堂日渐高，雕槛系红縚。故国陇山树，美人金剪刀。
避笼交翠尾，罅嘴静新毛。不念三缄事，世途皆尔曹。
[页]卷,册....[5973]522,16
第141笔
　　　　鹤　杜牧
清音迎晓月，愁思立寒蒲。丹顶西施颊，霜毛四皓须。
碧云行止躁，白鹭性灵粗。终日无群伴，溪边吊影孤。
[页]卷,册....[5973]522,16
第142笔
　　　　鸦　杜牧
扰扰复翻翻，黄昏飏冷烟。毛欺皇后发，声感楚姬弦。
蔓垒盘风下，霜林接翅眠。祗如西旅样，头白岂无缘。
[页]卷,册....[5973]522,16
第143笔
　　　　鹭鸶　杜牧
雪衣雪发青玉觜，群捕鱼儿溪影中。惊飞远（一作低）映碧山去，一树梨花落晚风。
[页]卷,册....[5973]522,16
第144笔
　　　　村舍燕　杜牧
汉宫一百四十五，多下珠帘闭琐窗。何处营巢夏将半，茅簷烟里语双双。
[页]卷,册....[5973]522,16
第145笔
　　　　归燕　杜牧
画堂歌舞喧喧地，社去社来人不看。长是江楼使君伴，黄昏犹待倚阑干。
[页]卷,册....[5973]522,16
第146笔
　　　　伤猿　杜牧[5973]
独折南园一朵梅，重寻幽坎已生苔。无端晚吹惊高树，似袅长枝欲下来。
[页]卷,册....[5974]522,16
第147笔
　　　　还俗老僧　杜牧
雪发不长寸，秋寒力更微。独寻一径叶，犹挈衲残衣。
日暮千峰里，不知何处归。
[页]卷,册....[5974]522,16
第148笔
　　　　斫竹　杜牧
寺废竹色死，宦家（一作官家）宁尔留。霜根渐随斧，风玉尚敲秋。
江南苦吟客，何处送悠悠。
[页]卷,册....[5974]522,16
第149笔
　　　　将赴湖州留题亭菊　杜牧
陶菊手自种，楚兰心有期。遥知渡江日，正是撷芳时。
[页]卷,册....[5974]522,16
第150笔
　　　　折菊　杜牧
篱东菊径深，折得自孤吟。雨中衣半湿，拥鼻自知心。
[页]卷,册....[5974]522,16
第151笔
　　　　云（一作褚载诗）　杜牧
尽日看云首不回，无心都大似无才。可怜光彩一片玉，万里晴（一作青）天何处来。
[页]卷,册....[5974]522,16
第152笔
　　　　醉后题僧院　杜牧
离心忽忽复凄凄，雨晦倾瓶取醉泥。可羡高僧共心语，一如携稚往东西。
[页]卷,册....[5974]522,16
第153笔
　　　　题禅院（一作醉后题僧院）　杜牧
觥船一棹（一作掉）百分空，十岁（一作千载）青春不负公。今日鬓丝禅榻畔，茶烟轻（一作悠）飏落花风。
[页]卷,册....[5974]522,16
第154笔
　　　　哭李给事中敏　杜牧[5974]
阳陵郭门外，陂陁丈五坟。九泉如结友，兹地好埋君（朱云葬阳陵郭外）。
[页]卷,册....[5975]522,16
第155笔
　　　　黄州竹径斗　杜牧
竹浊（一作冈）蟠小径，屈折斗蛇来。三年得归去，知绕几千回。
[页]卷,册....[5975]522,16
第156笔
　　　　题敬爱寺楼　杜牧
暮景千山雪，春寒百尺楼。独登还独下，谁会我悠悠。
[页]卷,册....[5975]522,16
第157笔
　　　　送刘秀才归江陵　杜牧
彩服鲜华觐渚宫，鲈鱼新熟别江东。刘郎浦夜侵船月，宋玉亭春弄（一作满）袖风。
落落精神终（一作将）有立，飘飘才思杳无穷。谁人世上为金口，借取明时一荐雄。
[页]卷,册....[5975]522,16
第158笔
　　　　见吴秀才与池妓别因成绝句　杜牧
红烛短时羌笛怨，清歌咽处蜀弦高。万里纷飞两行泪，满江寒雨正萧骚。
[页]卷,册....[5975]522,16
第159笔
　　　　湖南正初招李郢秀才　杜牧
行乐及时时已晚，对酒当歌歌不成。千里暮山重叠翠，一溪寒水浅深清。
高人以饮为忙事，浮世除诗尽强名。看著白苹芽欲吐，雪舟相访胜闲行。
[页]卷,册....[5975]522,16
第160笔
　　　　赠朱道灵　杜牧
刘根丹篆三千字，郭璞青囊两卷书。牛渚矶南谢山北，白云深处有岩居。
[页]卷,册....[5975]522,16
第161笔
　　　　屏风绝句　杜牧[5975]
屏风周昉画纤腰，岁久丹青色半销。斜倚玉窗鸾发女，拂尘犹自妒娇娆。
[页]卷,册....[5976]522,16
第162笔
　　　　哭韩绰　杜牧
平明送葬上都门，绋翣交横逐去魂。归来冷笑悲身事，唤妇呼儿索酒盆。
[页]卷,册....[5976]522,16
第163笔
　　　　新定途中　杜牧
无端偶效张文纪，下杜乡园别五秋。重过江南更千里，万山深处一孤舟。
[页]卷,册....[5976]522,16
第164笔
　　　　题新定八松院小石　杜牧
雨滴珠玑碎，苔生紫翠重。故关何日到，且看小三峰。
[页]卷,册....[5976]522,16
第165笔
　　　　往年随故府吴兴公夜泊芜湖口今赴官西去再宿芜湖感旧伤怀因成十六韵　杜牧
南指陵阳路，东流似昔年。重恩山未答，双鬓雪飘然。
数仞惭投迹，群公愧拍肩。驽骀蒙锦绣，尘土浴潺湲。
郭隗黄金峻，虞卿白璧鲜。貔貅环玉帐，鹦鹉破蛮牋。
极浦沈碑会，秋花落帽筵。旌旗明迥野，冠珮照神仙。
筹划言何补，优容道实全。讴谣人扑地，鸡犬树连（一作齐）天。
紫凤超如电，青襟散似烟。苍生未经济，坟草已芊绵。
往事惟沙月，孤灯但客船。岘山云影畔，棠叶水声前。
故国还归去，浮生亦可怜。高歌一曲泪，明日夕阳边。
[页]卷,册....[5976]522,16
第166笔
　　　　怀钟陵旧游四首　杜牧
一谒征南最少年，虞卿双璧截肪鲜。歌谣千里春长暖，丝管高台月正圆。
玉帐军筹罗俊彦，绛帷环珮立神仙。陆公余德机云在，如我酬恩合执鞭。

滕阁中春绮席开，柘枝蛮鼓殷晴雷。垂楼万幕青云合，破浪千帆阵马来。
未掘双龙牛斗气，高悬一榻栋梁材。连巴控越知何事（一作有），珠翠沈檀处处堆。

十顷平湖堤柳合，岸秋兰芷绿纤纤。一声明月采莲女，四面朱楼卷画帘。
白鹭烟纷光的的，微涟风定翠（徒兼切）。斜辉更落西山影，千步虹桥气象兼。

控压平江十万家，秋来江静镜新磨。城头晚鼓雷霆后，桥上游人笑语多。
日落汀痕千里色，月当楼午一声歌。昔年行乐秾桃畔，醉与龙沙拣蜀罗。

[页]卷,册....[5977]523,16
第167笔
　　　　台城曲二首　杜牧
整整复斜斜，随旗簇晚沙。门外韩擒虎，楼头张丽华。
谁怜容足地，却羡井中龟。

王颁兵势急，鼓下坐蛮奴。潋滟倪塘水，叉牙出骨须。
干芦一炬火，回首是平芜。

[页]卷,册....[5977]523,16
第168笔
　　　　江上雨寄崔碣　杜牧
春半平江雨，圆文破蜀罗。声眠篷底客，寒湿钓来蓑。
暗澹遮山远，空蒙著柳多。此时怀旧恨，相望意如何。
[页]卷,册....[5978]523,16
第169笔
　　　　罢钟陵幕吏十三年来泊湓浦感旧为诗　杜牧
青梅雨中熟，樯倚酒旗边。故国残春梦，孤舟一褐眠。
摇摇远堤柳，暗暗十程烟。南奏钟陵道，无因似昔年。
[页]卷,册....[5978]523,16
第170笔
　　　　商山麻涧　杜牧
云光岚彩四面合，柔柔（一作桑）垂柳十余家。雉飞鹿过芳草远，牛巷鸡埘春日斜。
秀眉老父对樽酒，蒨袖女儿簪野花。征车自念尘土计，惆怅溪边书细沙。
[页]卷,册....[5978]523,16
第171笔
　　　　商山富水（一作春）驿（驿本名与阳谏议同姓名，因此改为富水驿）　杜牧
益戆由来未觉贤，终须南去吊湘川。当时物议朱云小，后代声华白日悬。
邪佞每思当面唾，清贫长欠一杯钱。驿名不合轻移改，留警朝天者惕然。
[页]卷,册....[5978]523,16
第172笔
　　　　丹水　杜牧
何事苦萦回，离肠不自裁。恨身（一作声）随梦去，春态逐云来。
沈定蓝光彻，喧盘粉浪开。翠岩三百尺，谁作子陵台。
[页]卷,册....[5978]523,16
第173笔
　　　　题武关　杜牧[5978]
碧溪留我武关东，一笑怀王迹自穷。郑袖娇娆酣似醉，屈原憔悴去如蓬。
山墙谷堑依然在，弱吐强吞尽已空。今日圣神家四海，戍旗长卷夕阳中。
[页]卷,册....[5979]523,16
第174笔
　　　　除官赴阙商山道中绝句　杜牧
水叠鸣珂树如帐，长杨春殿九门珂。我来惆怅不自决，欲去欲住终如何。
[页]卷,册....[5979]523,16
第175笔
　　　　汉江　杜牧
溶溶漾漾白鸥飞，绿净春深好染衣。南去北来人自老，夕阳长送钓船归。
[页]卷,册....[5979]523,16
第176笔
　　　　襄阳雪夜感怀　杜牧
往事起独念，飘然自不胜。前滩急夜响，密雪映寒灯。
的的三年梦，迢迢一线緪。明朝楚山上，莫上最高层。
[页]卷,册....[5979]523,16
第177笔
　　　　咏歌圣德远怀天宝因题关亭长句四韵　杜牧
圣敬文思业太平，海寰天下唱歌行。秋来气势洪河壮，霜后精神泰华狞（一作宁）。
广德者（一作有）强朝万国，用贤无敌是长城。君王若悟治安论（一作皮谕），安史何人敢弄兵。
[页]卷,册....[5979]523,16
第178笔
　　　　途中作　杜牧
绿树南阳道，千峰势远随。碧溪风澹（一作慢）态，芳树雨余（一作阴）姿。
野渡云初暖，征人袖半垂。残花不足（一作一）醉，行乐是何时。
[页]卷,册....[5979]523,16
第179笔
　　　　重到襄阳哭亡友韦（一作章）寿朋（一作重宿襄州，哭章楚老拾遗）杜牧[5979]
故人坟树立（一作五）秋风，伯道无儿迹更空。重到笙歌分散地，隔江吹笛（一作曲）月明中。
[页]卷,册....[5980]523,16
第180笔
　　　　赤壁（一作李商隐诗）杜牧
折戟沈沙铁未（一作半）销，自将磨洗认前朝。东风不与周郎便，铜雀春深锁二乔。
[页]卷,册....[5980]523,16
第181笔
　　　　云梦泽　杜牧
日旗龙旆想飘扬，一索功高缚楚王。直是超然五湖客，未如终始郭汾阳。
[页]卷,册....[5980]523,16
第182笔
　　　　除官行至昭应闻友人出官因寄　杜牧
贱子来千里，明公去一麾。可（一作不）能休（一作挥）涕泪，岂独感恩知。
草木穷秋（一作秋风）后，山川落照时。如何望故国，驱马却迟迟。
[页]卷,册....[5980]523,16
第183笔
　　　　寄浙东韩八评事　杜牧
一笑五云溪上舟，跳丸日月十经秋。鬓衰酒减欲谁泥，迹辱魂惭好自尤。
梦寐几回迷蛱蝶，文章应解（一作广）伴牢愁。无穷尘土无聊事，不得清言解不休。
[页]卷,册....[5980]523,16
第184笔
　　　　泊秦淮　杜牧
烟笼寒水月笼沙，夜泊秦淮近酒家。商女不知亡国恨，隔江犹唱后庭花。
[页]卷,册....[5980]523,16
第185笔
　　　　秋浦途中　杜牧
萧萧山路穷秋雨，淅淅溪风一岸（一作片）蒲。为问寒沙新到雁，来时还下（一作在）杜陵无。
[页]卷,册....[5980]523,16
第186笔
　　　　题桃花夫人（即息夫人）庙　杜牧[5980]
细腰宫里露桃新，脉脉无言度几春。至竟息亡缘底事，可怜金谷坠楼人。
[页]卷,册....[5981]523,16
第187笔
　　　初春有感寄歙州邢员外　杜牧
雪涨前溪水，啼声已绕滩。梅衰未减态，春嫩不禁寒。
迹去梦一觉，年来事百般。闻君亦多感，何处倚阑干。
[页]卷,册....[5981]523,16
第188笔
　　　　书怀寄中朝往还　杜牧
平生自许少尘埃，为吏尘中势自回。朱绂久惭官借与，白题（一作头）还叹老将来。
须知世路难轻进，岂是君门不大开。霄汉几多同学伴，可怜头角尽卿材。
[页]卷,册....[5981]523,16
第189笔
　　　　寄崔钧　杜牧
缄书报子玉，为我谢平津。自愧扫门士，谁为乞火人。
词臣陪羽猎，战将骋麒麟。两地差池恨，江汀醉送君。
[页]卷,册....[5981]523,16
第190笔
　　　　初春雨中舟次和州横江裴使君见迎李赵二秀才同来因书四韵兼寄江南许浑先辈　杜牧
芳草渡头微雨时，万株杨柳拂波垂。蒲根水暖雁初浴，梅径香寒蜂未知。
辞客倚风吟暗淡，使君回马湿旌旗。江南仲蔚多情调，怅望春（一作青）阴几首诗。
[页]卷,册....[5981]523,16
第191笔
　　　　和州绝句　杜牧
江湖醉渡十年春，牛渚山边六问津。历阳前事知何（一作虚）实，高位纷纷见陷人。
[页]卷,册....[5981]523,16
第192笔
　　　　题乌江亭　杜牧[5981]
胜败兵家（一作由来）事不（一作不可）期，包羞忍耻是男儿。江东子弟多才（一作豪）俊，卷土重来未可知。
[页]卷,册....[5982]523,16
第193笔
　　　　题横江馆　杜牧
孙家兄弟晋龙骧，驰骋功名业帝王。至竟江山谁是主，苔矶空属钓鱼郎。
[页]卷,册....[5982]523,16
第194笔
　　　　寄沣州张舍人笛　杜牧
发匀肉好生春岭，截玉钻星寄使君。檀的染时痕半月，落梅飘处响穿云。
楼中威凤倾冠听，沙上惊鸿掠水分。遥想紫泥封诏罢，夜深应隔禁墙闻。
[页]卷,册....[5982]523,16
第195笔
　　　　寄扬州韩绰判官　杜牧
青山隐隐水迢迢（一作遥遥），秋尽江南草木凋。二十四桥明月夜，玉人何处教吹箫。
[页]卷,册....[5982]523,16
第196笔
　　　　送李群玉赴举　杜牧
故人别来面如雪，一榻拂云秋影中。玉白花红三百首，五陵谁唱与春风。
[页]卷,册....[5982]523,16
第197笔
　　　　送薛种游湖南　杜牧
贾傅松醪酒，秋来美更香。怜君片云思，一去绕（一作一櫂去）潇湘。
[页]卷,册....[5982]523,16
第198笔
　　　　题寿安县甘棠馆御沟　杜牧
一渠东注芳华苑，苑锁池塘百岁空。水殿半倾蟾口涩，为谁流下蓼花中。
[页]卷,册....[5982]523,16
第199笔
　　　　汴河（一作口）怀古　杜牧
锦缆龙舟隋炀帝，平台复道汉梁王。游人闲（一作还）起前朝念，折柳孤吟断杀肠。
[页]卷,册....[5982]523,16
第200笔
　　　　汴河阻冻　杜牧
千里长河初冻时，玉珂瑶珮响参差。浮生却（一作一）似冰底水，日夜东流人不知。
[页]卷,册....[5983]523,16
第201笔
　　　　酬张祜处士见寄长句四韵　杜牧
七子论诗谁似公，曹刘须在指挥中。荐衡昔日知文举（令狐相公曾表荐处士。），乞火无（ 一作何）人作蒯通。
北极楼台长挂梦，西江波浪远吞空。可怜故国三千里，虚唱歌词满六宫（处士诗曰，故国三千里，深宫二十年，一声河满子，双泪落君前。）
[页]卷,册....[5983]523,16
第202笔
　　　　寄宣州郑谏议　杜牧
大夫官重醉江东，潇洒名儒振古风。文石陛前辞圣主，碧云天外作冥鸿。
五言宁谢颜光禄，百岁须齐卫武公。再拜宜同（一作为）丈人行，过庭交分有无（一作谁）同。
[页]卷,册....[5983]523,16
第203笔
　　　　题元（一作袁）处士高亭（宣州）　杜牧
水接西江天外声，小斋松影拂云平。何人教我吹长笛，与（一作兴）倚春（一作秋，又作清）风弄月明。
[页]卷,册....[5983]523,16
第204笔
　　　　郑瓘协律　杜牧
广文遗韵留樗散，鸡犬图书共一船。自说江湖不归事，阻风中酒过年年。
[页]卷,册....[5983]523,16
第205笔
　　　　和野人殷潜之题筹笔驿十四韵　杜牧
三吴裂婺女，九锡狱孤儿。霸主（一作王）业未半，本朝心是谁。
永安宫受诏，筹笔驿沈思。画地乾坤在，濡毫胜负知。
艰难同草创，得失计毫厘。寂默经千虑，分明浑（一作混）一期。
川流萦智思，山耸助扶持。慷慨匡时[5983] 略，从容问罪师。
褒中秋鼓角，渭曲晚旌旗。仗义悬无敌，鸣攻故（一作固）有辞。
若非天夺去，岂复虑（一作虏）能支。子夜星才落，鸿毛鼎便移。
邮亭世自换，白日事长垂。何处躬耕者，犹题殄瘁诗。
[页]卷,册....[5984]523,16
第206笔
　　　　重题绝句一首　杜牧
邮亭寄人世，人世寄邮亭。何如自筹度，鸿路有冥冥。
[页]卷,册....[5984]523,16
第207笔
　　　　送陆洿郎中弃官东归　杜牧
少微星动（一作里）照春云，魏阙衡门路自分。倏去忽来应有意，世间尘土谩疑君。
[页]卷,册....[5984]523,16
第208笔
　　　　寄珉笛与宇文舍人　杜牧
调高银字声还侧，物比柯亭韵校奇。寄与玉人天上去，桓将军见不教吹。
[页]卷,册....[5984]523,16
第209笔
　　　　寄内兄和州崔员外十二韵　杜牧
历阳崔太守，何日不含情。恩义同钟李（李膺，钟瑶，中外兄弟，少相友善），埙篪实弟兄。
光尘能混合，擘画最分明。台阁仁贤誉，闺门孝友声。
西方像教毁，南海绣衣行（为岭南坼寺副使）。金橐宁回顾，珠簟肯一枨。
祗宜裁密诏，何自取专城。进退无非道，徊翔必有名。
好风初婉软，离思苦萦盈。金马旧游贵，桐庐春水生。
雨侵寒牖梦，梅引冻醪倾。共祝中兴主，高歌唱太平。
[页]卷,册....[5984]523,16
第210笔
　　　　遣兴　杜牧
镜弄白须须，如何作老夫。浮生长勿勿，儿小且呜呜。
忍过事堪喜，泰来忧胜无。治平心径熟，不遣有穷途。
[页]卷,册....[5984]523,16
第211笔
　　　　早秋　杜牧
疏雨洗空旷，秋标惊意新。大热去酷吏，清风来故人。
尊酒酌未酌，晚（一作晓）花嚬不嚬。铢秤与缕雪，谁觉老陈陈。
[页]卷,册....[5985]523,16
第212笔
　　　　秋思　杜牧
热去解钳釱，飘萧秋半时。微雨池塘见，好风襟袖知。
发短梳未足，枕凉闲且攲。平生分过此，何事不参差。
[页]卷,册....[5985]523,16
第213笔
　　　　途中一绝　杜牧
镜中丝发悲来惯，衣上尘痕拂渐难。惆怅江湖钓竿手，却遮西日向长安。
[页]卷,册....[5985]523,16
第214笔
　　　　春尽途中　杜牧
田园不事来游宦，故国谁教尔别离。独倚关亭还把酒，一年春尽送春诗（一作时）。
[页]卷,册....[5985]523,16
第215笔
　　　　题村舍　杜牧
三（一作数）树稚桑春未到（一作劘），扶床乳（一作儿）女午啼饥。潜销暗铄归何处，万指（一作户）侯家自不知。
[页]卷,册....[5985]523,16
第216笔
　　　　代人寄远六言二首（一本作一首）　杜牧
河桥酒旆风软，候馆梅花雪娇。宛陵楼上瞪目（一作春晚），我郎何处情饶。

绣领任垂蓬，丁香闲结春梢，剩肯新年归否。江南绿草迢迢。

[页]卷,册....[5985]523,16
第217笔
　　　　闺情　杜牧[5985]
娟娟却月眉，新鬓学鸦飞。暗砌匀檀粉，晴窗画夹衣。
袖红垂寂寞，眉黛敛衣稀。还向长陵去，今霄归不归。
[页]卷,册....[5986]523,16
第218笔
　　　　旧游　杜牧
闲吟芍药诗，惆望久嚬眉。盼眄回眸远，纤衫（一作掺）整髻（一作鬓）迟。
重寻春画梦，笑（一作拟）把浅花枝。小市长陵住，非郎谁（一作争）得知。
[页]卷,册....[5986]523,16
第219笔
　　　　寄远　杜牧
只影随惊雁，单栖锁画笼。向春罗袖薄，谁念舞台风。
[页]卷,册....[5986]523,16
第220笔
　　　　帘　杜牧
徒云逢剪削，岂谓见偏装。凤节轻雕日，鸾花薄饰香。
问屏何屈曲，怜帐解周防。下渍金阶露，斜分碧瓦霜。
沈沈伴春梦，寂寂侍华堂。谁见昭阳殿，真珠十二行。
[页]卷,册....[5986]523,16
第221笔
　　　　寄题甘露寺北轩　杜牧
曾向（一作上）蓬莱宫里行，北轩阑槛最留情。孤高堪弄桓伊笛，缥缈宜闻子晋笙。
天接海门秋水色，烟笼隋（一作鹿）苑暮钟声。他年会著荷衣去，不向山僧说（一作道）姓名。
[页]卷,册....[5986]523,16
第222笔
　　　　题青云馆　杜牧
虬蟠千仞剧羊肠，天府由来百二强。四皓有芝轻汉祖，张仪无地与怀王。
云连帐影萝阴合，枕遶泉声客梦凉。深处会容高尚者，水苗三顷百株桑。
[页]卷,册....[5986]523,16
第223笔
　　　　正初奉酬歙州刺史邢群　杜牧
翠岩千尺倚溪斜，曾得严光作钓家。越嶂远分丁字水，腊梅迟见二年花。
明时刀尺君须用，幽处田园我有涯。一壑风烟阳羡里，解龟休去路非赊。
[页]卷,册....[5987]523,16
第224笔
　　　　江上偶见绝句　杜牧
楚江寒食橘花时，野渡临风驻彩旗。草色连云人去住，水纹如縠燕差池。
[页]卷,册....[5987]523,16
第225笔
　　　　题木兰庙　杜牧
弯弓征战作男儿，梦里曾经与画眉。几度思归还把酒，拂云堆上祝明妃。
[页]卷,册....[5987]523,16
第226笔
　　　　入商山　杜牧
早入商山百里云，蓝溪桥下水声分。流水旧声人旧耳，此回呜咽不堪闻。
[页]卷,册....[5987]523,16
第227笔
　　　　偶题　杜牧
甘罗昔作秦丞相，子政曾为汉辇郎。千载更逢王侍读，当时还道有文章。
[页]卷,册....[5987]523,16
第228笔
　　　　送卢秀才一绝　杜牧
春濑与烟远，送君孤櫂开。潺湲如不改，愁更钓鱼来。
[页]卷,册....[5987]523,16
第229笔
　　　　醉题　杜牧
金镊洗霜鬓，银觥敌露桃。醉头扶不起，三丈日还高。
[页]卷,册....[5987]523,16
第230笔
　　　　题商山四皓庙一绝　杜牧[5987]
吕氏强梁嗣子柔，我于天性岂恩雠。南军不袒左边袖，四老安刘是灭刘。
[页]卷,册....[5988]523,16
第231笔
　　　　送隐者一绝　杜牧
无媒径路草萧萧，自古云林远市朝。公道世间唯白发，贵人头上不曾饶。
[页]卷,册....[5988]523,16
第232笔
　　　　题张处士山庄一绝　杜牧
好鸟疑敲磬，风蝉认轧筝。修篁与嘉树，偏倚半岩生。
[页]卷,册....[5988]523,16
第233笔
　　　　有怀重送斛斯判官　杜牧
苍苍烟月满川亭，我有劳歌一为听。将取离魂随白骑，三台星里拜文星。
[页]卷,册....[5988]523,16
第234笔
　　　　赠别二首　杜牧
娉娉褭褭十三余，豆蔻梢头二月初。春风十里扬州路（一作郭），卷上珠帘总不如。

多情却似总无情，唯（一作但）觉尊前笑不成。蜡烛有心还惜别，替人垂泪到天明。

[页]卷,册....[5988]523,16
第235笔
　　　　寄远　杜牧
前山极远（一作远极）碧云合，清夜一声白雪微。欲寄相思千里月，溪边（一作傍溪）残照雨霏霏。
[页]卷,册....[5988]523,16
第236笔
　　　　少年行　杜牧
官为骏马监，职帅羽林儿。两绶藏不见，落花何处期。
猎敲白玉镫，怒袖紫金锤。田窦长留醉，苏辛曲让岐。
豪持出塞节，笑别远山眉。捷报云台贺，公卿拜寿卮。
[页]卷,册....[5988]523,16
第237笔
　　　　盆池　杜牧[5988]
凿破苍苔地，偷他一片天。白云生镜里，明月落阶前。
[页]卷,册....[5989]523,16
第238笔
　　　　有寄　杜牧
云阔烟深树，江澄水浴秋。美人何处在，明月万山头。
[页]卷,册....[5989]523,16
第239笔
　　　　斑竹筒簟　杜牧
血染斑斑成锦纹，昔年遗恨至今存。分明知是湘妃泣，何忍将身卧泪痕。
[页]卷,册....[5990]524,16
第240笔
　　　　和严恽秀才落花　杜牧
共惜流年留不得，且环流水醉流杯。无情红艳年年盛，不恨凋零却恨开。
[页]卷,册....[5990]524,16
第241笔
　　　　倡楼戏赠　杜牧
细柳桥边深半春，缬衣帘里动香尘。无端有寄闲消息，背插金钗笑向人。
[页]卷,册....[5990]524,16
第242笔
　　　　初上船留寄　杜牧
烟水本好尚，亲交何惨凄。况为珠履客，即泊锦帆堤。
沙雁同船去，田鸦遶岸啼。此时还有味，必卧日从西。
[页]卷,册....[5990]524,16
第243笔
　　　　秋岸　杜牧
河岸微退落，柳影微雕疏。船上听呼稚，堤南趁漉鱼。
数帆旗去疾，一艇箭回初。曾入相思梦，因凭附远书。
[页]卷,册....[5990]524,16
第244笔
　　　　过大梁闻河亭方宴赠孙子端　杜牧
梁园纵玩归应少，赋雪搜才去必频。板落岂缘无罚酒，不教客右更添人。
[页]卷,册....[5991]524,16
第245笔
　　　　题吴兴消暑楼十二韵　杜牧
晴日登攀好，危楼物象饶。一溪通四境，万岫饶层霄。
鸟翼舒华屋，鱼鳞棹短桡。浪花机乍织，云叶匠新雕。
台榭罗嘉卉，城池敞丽谯。蟾蜍来作鉴，䗖𬟽引成桥。
燕任随秋叶，人空集早潮。楚鸿行尽直，沙鹭立偏翘。
暮角凄游旅，清歌惨泬寥。景牵游目困，愁托酒肠销。
远吹流松韵，残阳渡柳桥。时陪庾公赏，还悟脱烦嚣。
[页]卷,册....[5991]524,16
第246笔
　　　　奉送中丞姊夫俦自大理卿出镇江西叙事书怀因成十二韵　杜牧
惟帝忧南纪，搜贤与大藩。梅仙调步骤，庾亮拂櫜鞬。
一室何劳扫，三章自不冤。精明如定国，孤峻似陈蕃。
灞岸秋犹嫩，蓝桥水始喧。红旓罣石壁，黑矟断云根。
滕阁丹霄倚，章江碧玉奔。一声仙妓唱，千里暮江痕。
私好初童稚，官荣见子孙。流年休挂念，万事至无言。
玉辇君频过，冯唐将未论。庸书酬万债，竹坞问樊村。
[页]卷,册....[5991]524,16
第247笔
　　　　中丞业深韬略志在功名再奉长句一篇兼有咨劝　杜牧
樯似邓林江拍天，越香巴锦万千千。滕王阁上柘枝鼓，徐孺亭西（一作前）铁轴船。
八部（一作郡）元侯非不贵，万人师长岂无权。要君（一作知）严重疏欢乐，犹有河湟可下鞭（时收河湟，且立三州六关）。
[页]卷,册....[5991]524,16
第248笔
　　　　和裴杰秀才新樱桃　杜牧[5991]
新果真琼液，人应宴紫兰。圆疑窃龙颔，色已夺鸡冠。
远火微微辨，繁星历历看。茂先知味好，曼倩恨偷难。
忍用烹酥（一作骍）酪，从将玩玉盘，流年如可驻，何必九华丹。
[页]卷,册....[5992]524,16
第249笔
　　　　春思　杜牧
岂君心的的，嗟我泪涓涓。绵羽啼来久，锦鳞书未传。
兽垆凝冷焰，罗暮蔽晴烟。自是求佳梦，何须讶画眠。
[页]卷,册....[5992]524,16
第250笔
　　　　代人作　杜牧
楼高春日早，屏束麝烟堆。盼眄凝魂别，依稀梦雨来。
绿鬟羞妥么，红颊思天（一作夭）偎。斗草怜香惠，簪花间雪梅。
戌辽虽咽切，游蜀亦迟回。锦字梭悬壁，琴心月满台。
笑筵凝贝启，眠箔晓珠开。腊破征车动，袍襟对泪裁。
[页]卷,册....[5992]524,16
第251笔
　　　　偶题二首　杜牧
劳劳千里身，襟袂满行尘。深夜悬双泪，短亭思远人。
苍（一作沧）江程未息，黑水梦何频。明月轻桡去，唯应钓赤鳞。

有恨秋来极，无端别后知。夜阑终耿耿，明发竟迟迟。
信已凭鸿去，归唯与燕期。只因明月见，千里两相思。

[页]卷,册....[5992]524,16
第252笔
　　　　冬至日遇京使发寄舍弟　杜牧
远信初凭（一作逢）双鲤去，他乡正遇一阳生。尊前岂解愁家国，辇下唯能忆弟兄。
旅馆夜忧姜被冷，暮江寒[5992]觉晏裘轻。竹门风过还惆怅，疑是松窗雪打声。
[页]卷,册....[5992]524,16
第253笔
　　　　洛下送张曼容赴上党召　杜牧
歌阕樽残恨却（一作起）偏，凭君不用设离筵。未趋雉尾随元老，且蓦羊肠过少年。
七叶汉貂真密近，一枝诜桂亦徒然。羽书正急征兵地，须遣头风处处痊。
[页]卷,册....[5993]524,16
第254笔
　　　　宣州留赠　杜牧
红铅湿尽半罗裙，洞府人间手欲分。满面风流虽似玉，四年夫婿恰如云。
当春离恨杯长满，倚柱关情日渐曛。为报眼波须稳当，五陵游宕莫知闻。
[页]卷,册....[5993]524,16
第255笔
　　　　寄题宣州开元寺　杜牧
松寺曾同一鹤栖，夜深台殿月高低。何人为倚东楼柱，正是千山雪涨溪。
[页]卷,册....[5993]524,16
第256笔
　　　　赠张祜　杜牧
诗韵一逢君，平生称所闻。粉毫唯画月，琼尺只裁云。
鲸阵人人慑，秋星（一作霜）历历分。数篇留别我，羞杀李将军。
[页]卷,册....[5993]524,16
第257笔
　　　　残春独来南亭因寄张祜　杜牧
暖云如粉草如茵，独步长堤不见人。一岭桃花红锦黦，半溪山水碧罗新。
高枝百舌犹欺鸟，带叶梨花独送春。仲蔚欲知何处在，苦吟林下拂诗尘。
[页]卷,册....[5993]524,16
第258笔
　　　　宣州开元寺南楼　杜牧[5993]
小楼才受一床横，终日看山酒满倾。可惜和风夜来雨，醉中虚度打窗声。
[页]卷,册....[5994]524,16
第259笔
　　　　寄远人　杜牧
终日求人卜，回回道好音。那时离别后，入梦到如今。
[页]卷,册....[5994]524,16
第260笔
　　　　别沈处士　杜牧
旧事参差梦，新程逦迤秋。故人如见忆，时到寺东楼。
[页]卷,册....[5994]524,16
第261笔
　　　　留赠　杜牧
舞靴应任闲人看，笑脸还须待我开。不用镜前空有泪，蔷薇花谢即归来。
[页]卷,册....[5994]524,16
第262笔
　　　　奉和仆射相公春泽梢愆圣君轸虑嘉雪忽降品汇昭苏即事书成四韵（白相国）杜牧
飘来鸡树凤池边，渐压琼枝冻碧涟。银阙双高银汉里，玉山横列玉墀前。
昭阳殿下风回急，承露盘中月彩圆。上相抽毫歌帝德，一篇风雅美丰年。
[页]卷,册....[5994]524,16
第263笔
　　　　寄李播评事　杜牧
子列光殊价，明时忍自高。宁无好舟楫，不泛恶风涛。
大翼终难戢，奇锋且自韬。春来烟渚上，几净雪霜毫。
[页]卷,册....[5994]524,16
第264笔
　　　　送牛相出镇襄州　杜牧
盛时常注意，南雍暂分茅。紫殿辞明主，岩廊别旧交。
危幢侵碧雾，寒旆猎红旓。德业悬秦镜，威声隐楚郊。
拜尘先洒泪，成厦昔容巢。遥仰沈碑会，鸳鸯玉佩敲。
[页]卷,册....[5994]524,16
第265笔
　　　　送薛邽二首　杜牧
可怜走马骑驴汉，岂有风光肯占伊。只有三张最惆怅，下山回马尚迟迟。

小捷风流已俊才，便将红粉作金台。明年未去池阳郡，更乞春时却重来。

[页]卷,册....[5995]524,16
第266笔
　　　　见穆三十宅中庭海榴花谢　杜牧
矜红掩素似多才，不待樱桃不逐梅。春到未曾逢宴赏，雨余争解免低徊。
巧穷南国千般艳，趁得春风二月开。堪恨王孙浪游去，落英狼籍始归来。
[页]卷,册....[5995]524,16
第267笔
　　　　留诲曹师等诗　杜牧
万物有丑好，各一姿状分。唯人即不尔，学与不学论。
学非探其花，要自拨其根。孝友与诚实，而不忘尔言。
根本既深实，柯叶自滋繁。念尔无忽此，期以庆吾门。
[页]卷,册....[5995]524,16
第268笔
　　　　洛阳　杜牧
文争武战就神功，时似开元天宝中。已建玄戈收相土，应回翠帽过离宫。
侯门草满宜（一作罝）寒兔，洛浦沙深下（一作见）塞鸿。疑有女娥西望处，上阳烟树正秋风。
[页]卷,册....[5995]524,16
第269笔
　　　　寄唐州李玭（一作玼）尚书　杜牧
累代功勋照世光，奚胡闻道死心降。书功笔秃三千管，领节门排十六双。
先揖耿弇声寂寞，今看黄霸事𪭢𪭢。时人欲识胸襟否，彭蠡秋连万里江。
[页]卷,册....[5995]524,16
第270笔
　　　　南陵道中（一作寄远）　杜牧
南陵水面漫悠悠，风紧云轻欲变秋。正是客心孤回处，谁家红袖凭（一作倚）江楼。
[页]卷,册....[5996]524,16
第271笔
　　　　登九峰楼　杜牧
晴江滟滟含浅沙，高低遶郭滞秋花。牛歌鱼笛山月上，鹭渚鹙梁溪日斜。
为郡异乡徒泥酒，杜陵芳草岂无家。白头搔杀倚柱遍，归棹何时闻轧鸦。
[页]卷,册....[5996]524,16
第272笔
　　　　别家　杜牧
初岁娇儿未识爷，别爷不拜手咤叉。拊头一别山千里，何日迎门却到家。
[页]卷,册....[5996]524,16
第273笔
　　　　归家　杜牧
稚子牵衣问，归来何太迟。共谁争岁月，赢得鬓边丝。
[页]卷,册....[5996]524,16
第274笔
　　　　雨　杜牧
连云接塞添迢递，洒幕侵灯送寂寥。一夜不眠孤客耳，主人窗外有芭蕉。
[页]卷,册....[5996]524,16
第275笔
　　　　送人　杜牧
鸳鸯帐里（一作绣被）暖芙蓉，低泣关山几万重。明镜半边钗一股，此生何处不相逢。
[页]卷,册....[5996]524,16
第276笔
　　　　遣怀　杜牧
道泰时还泰，时来命不来。何当离城市，高卧博山隈。
[页]卷,册....[5996]524,16
第277笔
　　　　醉赠薛道封　杜牧
饮酒论文四百刻，水分云隔二三年。男儿事业知公有，卖与明君直几钱。
[页]卷,册....[5996]524,16
第278笔
　　　　歙州卢中丞见惠名酝　杜牧
谁怜贱子启穷途，太守封来酒一壶。攻破是非浑似梦，削平身世有如无。
醺醺若借嵇康懒，兀兀仍添宁武愚。犹念悲秋更分赐，夹溪红蓼映风蒲。
[页]卷,册....[5997]524,16
第279笔
　　　　咏袜　杜牧
钿尺裁量减四分，纤纤玉笋裹轻云。五陵年少欺他醉，笑把花前出画裙。
[页]卷,册....[5997]524,16
第280笔
　　　　宫词二首　杜牧
蝉翼轻绡傅体红，玉肤如醉向春风。深宫（一作闱）锁闭犹疑惑，更取丹沙试辟宫。

监宫引出暂开门，随例须（一作趋）朝不是恩。银钥却收金锁合，月明花落又黄昏。

[页]卷,册....[5997]524,16
第281笔
　　　　月　杜牧
三十六宫秋夜深，昭阳歌断信沈沈。唯应独伴陈皇后，照见长门望幸心。
[页]卷,册....[5997]524,16
第282笔
　　　　忍死留别献盐铁裴相公二十叔　杜牧
贤相辅明主，苍生寿域开。青春辞白日，幽壤作黄埃。
岂是无多士，偏蒙不弃才。孤坟三尺土，谁可为培栽。
[页]卷,册....[5997]524,16
第283笔
　　　　悲吴王城　杜牧
二月春风江上来，水精波动碎楼台。吴王宫殿柳含翠，苏小宅房花正开。
解舞细腰何处往，能歌姹女逐谁回。千秋万古无消息，国作荒原人作灰。
[页]卷,册....[5997]524,16
第284笔
　　　　闺情代作　杜牧
梧桐叶落雁初归，迢递无因寄远衣。月照石泉金点冷，凤酣箫管玉声微。
佳人刀杵秋风外，荡子从征梦寐希。遥望戌楼天欲晓，满城冬鼓白云飞。
[页]卷,册....[5998]524,16
第285笔
　　　　寄沈褒秀才　杜牧
晴河万里色如刀，处处浮云卧碧桃。仙桂茂时金镜晓，洛波飞处玉容高。
雄如宝剑冲牛斗，丽似鸳鸯养羽毛。他日忆君何处望，九天香满碧萧骚。
[页]卷,册....[5998]524,16
第286笔
　　　　入关　杜牧
东西南北数衢通，曾取江西径过东。今日更寻南去路，未秋应有北归鸿。
[页]卷,册....[5998]524,16
第287笔
　　　　及第后寄长安故人　杜牧
东都放牓未花开，三十三人走马回。秦地少年多酿（一作办）酒，已（一作即）将春色入关来。
[页]卷,册....[5998]524,16
第288笔
　　　　偶作　杜牧
才子风流咏晓霞，倚楼吟住日初斜。惊杀东邻绣床女，错将黄晕压檀花。
[页]卷,册....[5998]524,16
第289笔
　　　　赠终南兰若僧　杜牧
北阙南山是故乡（一作家在城南杜曲傍），两枝仙桂一时芳。休公都不知名姓，始觉禅门气味长。
[页]卷,册....[5998]524,16
第290笔
　　　　遣怀　杜牧
落魄（一作托）江南（一作湖）载酒行，楚腰肠断（一作纤细）掌中轻。十年一觉扬州梦，赢（一作占）得青楼薄幸名。
[页]卷,册....[5998]524,16
第291笔
　　　　秋感　杜牧
金风万里思何尽，玉树一窗秋影寒。独掩柴门明月下，泪流香袂倚阑干。
[页]卷,册....[5999]524,16
第292笔
　　　　赠渔父　杜牧
芦花深泽静垂纶，月夕烟朝几十春。自说孤舟寒水畔，不曾逢著独醒人。
[页]卷,册....[5999]524,16
第293笔
　　　　叹花　杜牧
自恨寻芳到已迟，往年曾见未开时。如今风摆花狼籍，绿叶成阴子满枝。
[页]卷,册....[5999]524,16
第294笔
　　　　题刘秀才新竹　杜牧
数茎幽玉色，晓夕翠烟分。声破寒窗梦，根穿绿藓纹。
渐笼当槛日，欲碍入帘云。不是山阴客，何人爱此君。
[页]卷,册....[5999]524,16
第295笔
　　　　山行　杜牧
远上寒山石径斜，白云深处有人家。停车坐爱枫林晚，霜叶红于二月花。
[页]卷,册....[5999]524,16
第296笔
　　　　书怀　杜牧
满眼青山未得过，镜中无那鬓丝何。祗言旋老转无事，欲到中年事更多。
[页]卷,册....[5999]524,16
第297笔
　　　　紫薇花　杜牧
晓迎秋露一枝新，不占园中最上春。桃李无言又何在，向风偏笑艳阳人。
[页]卷,册....[5999]524,16
第298笔
　　　　醉后呈崔大夫　杜牧[5999]
谢傅秋凉阅管弦，徒教贱子侍华筵。溪头正雨归不得，辜负东（一作南）窗一觉眠。
[页]卷,册....[6000]524,16
第299笔
　　　　和宣州沈大夫登北楼书怀　杜牧
兵符严重辞金马，星剑光芒射斗牛。笔落青山飘古韵，帐开红旆照高秋。
香连日彩浮绡幕，溪逐歌声遶画楼。可惜登临佳丽地，羽仪须去凤池游。
[页]卷,册....[6000]524,16
第300笔
　　　　夜雨　杜牧
九月三十日，雨声如别（一作初）秋。无端满阶叶，共白几人头。
点滴侵寒梦，萧骚著淡愁。渔歌听不唱，蓑湿棹回舟。
[页]卷,册....[6000]524,16
第301笔
　　　　方响　杜牧
数条秋水挂琅玕，玉手丁当怕夜寒。曲尽连敲三四（一作五）下，恐惊珠泪落金盘。
[页]卷,册....[6000]524,16
第302笔
　　　　将出关宿层峰驿却寄李谏议　杜牧
孤驿在重阻，云根掩柴扉。数声暮禽切，万壑秋意归。
心驰碧泉涧，目断青琐闱。明日武关外，梦魂劳远飞。
[页]卷,册....[6000]524,16
第303笔
　　　　使回枉唐州崔司马书兼寄四韵因和　杜牧
清晨候吏把书来，十载离忧得暂开。痴叔去时还读易，仲容多兴索衔杯。
人心计日殷勤望，马首随云早晚回。莫为霜台愁岁暮，潜龙须待一声雷。
[页]卷,册....[6000]524,16
第304笔
　　　　郡斋秋夜即事寄斛斯处士许秀才　杜牧[6000]
有客谁人肯夜过，独怜风景奈愁何。边鸿怨处迷霜久，庭树空来见月多。
故国杳无千里信，彩弦时伴一声歌。驰心祗待城乌晓，几对虚簷望白河。
[页]卷,册....[6001]524,16
第305笔
　　　　早春题真上人院（生天宝初）　杜牧
清羸已近百年身，古寺风烟又一春。寰海自成戎马地，唯师曾是太平人。
[页]卷,册....[6001]524,16
第306笔
　　　　对花微疾不饮呈坐中诸公　杜牧
花前（一作间）虽病亦提壶，数调持觞兴有无。尽日临风羡人醉，雪香空伴白髭须。
[页]卷,册....[6001]524,16
第307笔
　　　　酬王秀才桃花园见寄　杜牧
桃满西园淑景催，几多红艳浅深开。此花不逐溪流出，晋客无因入洞来。
[页]卷,册....[6001]524,16
第308笔
　　　　走笔送杜十三归京　杜牧
烟鸿上汉声声远，逸骥寻云步步高。应笑内兄年六十，郡城闲坐养霜毛。
[页]卷,册....[6001]524,16
第309笔
　　　　送王十至褒中因寄尚书　杜牧
阙下经年别，人间两地情。坛场新汉将，烟月古隋城。
雁去梁山远，云高楚岫明。君家荷藕好，缄恨寄遥程。
[页]卷,册....[6001]524,16
第310笔
　　　　后池泛舟送王十　杜牧
相送西郊暮景和，青苍竹外遶寒波。为君蘸甲十分饮，应见离心一倍多。
[页]卷,册....[6001]524,16
第311笔
　　　　重送王十　杜牧[6001]
执（一作分）袂还应立马看，向来离思始知难。雁飞不见行尘灭，景下山遥极目寒。
[页]卷,册....[6002]524,16
第312笔
　　　　洛阳秋夕　杜牧
泠泠寒水带霜风，更在天桥夜景中。清禁漏闲烟树寂，月轮移在上阳宫。
[页]卷,册....[6002]524,16
第313笔
　　　　赠猎骑　杜牧
已落双雕血尚新，鸣鞭走马又翻身。凭君莫射南来雁，恐有家书寄远人。
[页]卷,册....[6002]524,16
第314笔
　　　　怀吴中冯秀才　杜牧
长洲苑外草萧萧，却算游程岁月遥。唯有别时今不忘，暮烟秋雨过枫桥。
[页]卷,册....[6002]524,16
第315笔
　　　　寄东塔僧　杜牧
初月微明漏白烟，碧松梢外挂青天。西风静起传深夜（一作业），应送愁吟入夜禅（一作蝉）。
[页]卷,册....[6002]524,16
第316笔
　　　　秋夕　杜牧
红（一作银）烛秋光冷画屏，轻罗小扇扑流萤。天（一作瑶）阶夜色凉如水，坐（一作卧）看牵牛织女星。
[页]卷,册....[6002]524,16
第317笔
　　　　瑶瑟　杜牧
玉仙瑶瑟夜珊珊，月过楼西（一作西楼）桂烛残。风景人间不如此，动摇湘水彻明寒。
[页]卷,册....[6002]524,16
第318笔
　　　　送故人归山　杜牧
三清洞里无端别，又拂尘衣欲卧云。看著挂冠迷处所，北山萝月在移文。
[页]卷,册....[6002]524,16
第319笔
　　　　闻角　杜牧[6002]
晓楼烟槛出云霄，景下林塘已寂寥。城角为秋悲更远，护霜云破海天遥。
[页]卷,册....[6003]524,16
第320笔
　　　　押兵甲发谷口寄诸公　杜牧
晓涧青青桂色孤，楚人随玉上天衢。水辞谷口山寒少，今日风头校暖无。
[页]卷,册....[6003]524,16
第321笔
　　　　和令狐侍御赏蕙草　杜牧
寻常诗思巧如春，又喜幽亭蕙草新。本是馨香比君子，遶栏今更为何人。
[页]卷,册....[6003]524,16
第322笔
　　　　偶题　杜牧
道在人间或可传，小还轻（一作经）变已多年。今来海上升高望，不到蓬莱不是仙。
[页]卷,册....[6003]524,16
第323笔
　　　　三川驿伏览座主舍人留题　杜牧
旧迹依然已十秋，雪山当面照银钩。怀恩泪尽霜天晓，一片余霞映驿楼。
[页]卷,册....[6003]524,16
第324笔
　　　　陕州醉赠裴四同年　杜牧
凄风洛下同羁思，迟日棠阴得醉歌。自笑与君三岁别，头衔依旧鬓丝多。
[页]卷,册....[6003]524,16
第325笔
　　　　破镜　杜牧
佳人失手镜初分，何日团圆再会君。今朝万里秋风起，山北山南一片云。
[页]卷,册....[6003]524,16
第326笔
　　　　长安雪后　杜牧
秦陵汉苑参差雪，北阙南山次第春。车马满城原上去，岂知惆怅有闲人。
[页]卷,册....[6003]524,16
第327笔
　　　　华清宫　杜牧[6003]
零叶翻红万树霜，玉莲开蕊暖泉香。行云不下朝元阁，一曲淋铃泪数行。
[页]卷,册....[6004]524,16
第328笔
　　　　冬日题智门寺北楼　杜牧
满怀多少是恩酬，未见功名已白头。不为寻山试筋力，岂能寒上背云楼。
[页]卷,册....[6004]524,16
第329笔
　　　　别王十后遣京使累路附书　杜牧
重关晓度宿云寒，羸马缘知步步难。此信的应中路见，乱山何处拆书看。
[页]卷,册....[6004]524,16
第330笔
　　　　许秀才至辱李蕲州绝句问断酒之情因寄　杜牧
有客南来话所思，故人遥枉醉中诗。暂因微疾须防酒，不是欢情减旧时。
[页]卷,册....[6004]524,16
第331笔
　　　　送张判官归兼谒鄂州大夫　杜牧
处士闻名早，游秦献疏回。腹中书万卷，身外酒千杯。
江雨春波阔，园林客梦催。今君拜旌戟，凛凛近霜台。
[页]卷,册....[6004]524,16
第332笔
　　　　宿长庆寺　杜牧
南行步步远浮尘，更近青山昨夜邻。高铎数声秋撼玉，霁河千里晓横银。
红蕖影落前池净，绿稻香来野径频。终日官闲无一事，不妨长醉是游人。
[页]卷,册....[6004]524,16
第333笔
　　　　望少华三首　杜牧
身随白日看将老，心与青云自有期。今对晴峰无十里，世缘多累暗生悲。

文字波中去不还，物情初雨是非闲。时名竟是无端事，羞对灵山道爱山。
[6004]
眼看云鹤不相随，何况尘中事作为。好伴羽人深洞去，月前秋听玉参差。

[页]卷,册....[6005]524,16
第334笔
　　　　登沣州驿楼寄京兆韦尹会典此郡　杜牧
一话涔阳旧使君，郡人回首望青云。政声长与江声在，自到津楼日夜闻。
[页]卷,册....[6005]524,16
第335笔
　　　　长安晴望　杜牧
翠屏山对凤城开，碧落摇光霁后来。回识六龙巡幸处，飞烟闲遶望春台。
[页]卷,册....[6005]524,16
第336笔
　　　　岁旦（一作日）朝回口号　杜牧
星河犹在整朝衣，远望天门再拜归。笑向春风初五十，敢言知命且知非。
[页]卷,册....[6005]524,16
第337笔
　　　　骕骦骏　杜牧
瑶池罢游宴，良乐委尘沙。遭遇不遭遇，盐车与鼓车。
[页]卷,册....[6005]524,16
第338笔
　　　　龙丘途中二首（一作李商隐诗）　杜牧
汉苑残花别，吴江盛夏来。唯看万树合，不见一枝开。

水色饶湘浦，滩声怯建溪。泪流回月上，可得更猿啼。

[页]卷,册....[6005]524,16
第339笔
　　　　宫人冢　杜牧
尽是离宫院中女，苑墙城外冢累累。少年入内教歌舞，不识君王到老（一作死）时。
[页]卷,册....[6005]524,16
第340笔
　　　　寄浙西李判官　杜牧
燕台上客意〔何如〕（如何），四五年来渐渐疏。直道莫抛男子业，遭时还与故人书。
青云满眼应骄我，白发[6005]浑头少恨渠。唯念贤哉崔大让，可怜无事不歌鱼。
[页]卷,册....[6005]524,16
第341笔
　　　　寄杜子二首　杜牧
不识长杨事北胡，且教红袖醉来扶。狂风烈焰虽千尺，豁得平生俊气无。

武牢关吏应相笑，个里年年往复来。若问使君何处去，为言相忆首长回。

[页]卷,册....[6006]524,16
第342笔
　　　　卢秀才将出王屋高步名场江南相逢赠别　杜牧
王屋山人（一作中）有古文，欲攀青桂弄氛氲。将携健笔干明主，莫向仙坛问白云。
驰逐宁教争处让，是非偏忌众人分。交游话我凭君道，除却鲈鱼更不闻。
[页]卷,册....[6006]524,16
第343笔
　　　　送刘三复郎中赴阙　杜牧
横溪辞寂寞，金马去追游。好是鸳鸯侣，正逢霄汉秋。
玉珂声琐琐，锦帐梦悠悠。微笑知今是，因风谢钓舟。
[页]卷,册....[6006]524,16
第344笔
　　　　羊栏浦夜陪宴会　杜牧
戈槛营中夜未央，雨沾云惹侍襄王。毯来香袖依稀暖，酒凸斛心泛滟光。
红弦高紧声声急，珠唱铺圆褭褭长。自比诸生最无取，不知何处亦升堂。
[页]卷,册....[6006]524,16
第345笔
　　　　送杜𫖮赴润州幕　杜牧
少年才俊赴知音，丞相门栏不觉深。直到事人男子业，异乡加饭弟兄心。
还须整理韦弦佩，莫独矜夸玳瑁簪。若去上元怀古去（一作处），谢安坟下与沈吟。
[页]卷,册....[6006]524,16
第346笔
　　　　有感　杜牧
宛溪垂柳最长枝，曾被春风尽日吹。不堪攀折犹堪看，陌上少年来自迟。
[页]卷,册....[6007]524,16
第347笔
　　　　书怀寄卢州（一作泸州守）　杜牧
谢山南畔州，风物最宜秋。太守悬金印，佳人敞画楼。
凝缸暗醉夕，残月上汀州。可惜当年鬓，朱门不得游。
[页]卷,册....[6007]524,16
第348笔
　　　　贺崔大夫崔正字　杜牧
内举无惭古所难，燕台遥想拂尘冠。登龙有路水不峻，一雁背飞天正寒。
别夜酒余红烛短，映山帆满（一作去）碧霞残。谢公楼下潺湲响，离恨诗情添几般。
[页]卷,册....[6007]524,16
第349笔
　　　　江南送左师　杜牧
江南为客正悲秋，更送吾师古渡头。惆怅不同尘土别，水云踪迹去悠悠。
[页]卷,册....[6007]524,16
第350笔
　　　　寝夜　杜牧
蛩唱如波咽，更深似水寒。露华惊弊褐，灯影挂尘冠。
故国初离梦，前溪更下滩。纷纷毫发事，多少宦游难。
[页]卷,册....[6007]524,16
第351笔
　　　　十九兄郡楼有宴病不赴　杜牧
十二层楼敞画簷，连云歌尽草纤纤。空堂病怯阶前月，燕子嗔垂一竹（一作行，又作桁）帘。
[页]卷,册....[6007]524,16
第352笔
　　　　愁　杜牧[6007]
聚散竟无形，回肠自结成。古今留不得，离别又潜生。
降虏将军思，穷秋远客情。何人更憔悴，落第泣秦京。
[页]卷,册....[6008]524,16
第353笔
　　　　隋苑（一作李商隐诗，题云定子）　杜牧
红霞（一作浓檀）一抹广陵春，定子当筵（一作初开）睡脸新。却笑吃亏炀帝，破家亡国为谁（一作何）人。
[页]卷,册....[6008]524,16
第354笔
　　　　芭蕉　杜牧
芭蕉为雨移，故向窗前种。怜渠点滴声，留得归乡梦。
梦远莫归乡，觉来一翻动。
[页]卷,册....[6008]524,16
第355笔
　　　　汴人舟行答张祜　杜牧
千万长河共使船，听君诗句倍怆（一作凄）然。春风野岸名花发，一道帆樯画柳烟。
[页]卷,册....[6008]524,16
第356笔
　　　　牧陪昭应卢郎中在江西宣州佐今吏部沈公幕罢府周岁公宰昭应牧在淮南縻职叙旧成二十二韵用以投寄　杜牧
燕雁下扬州，凉风柳陌愁。可怜千里梦，还是一年秋。
宛水环朱槛，章江敞碧流。谬陪吾益友，祗事我贤侯。
印组萦光马，锋铓看解牛。井闾安乐易，冠盖惬依投。
政简稀开阁，功成每运筹。送春经野坞，迟日上高楼。
玉裂歌声断，霞飘舞带收。泥情斜拂印，别脸小低头。
日晚花枝烂，釭凝粉彩稠。未曾孤酩酊，剩肯只淹留。
重德俄征宠，诸生苦宦游。分途之绝国，洒泪拜行辀。
聚散真漂梗，光阴急转邮。铭心徒历历，屈指尽悠悠。
君作烹鲜用，谁膺仄席求。卷怀能愤悱，卒岁且优游。
去矣时难遇，沽哉价莫酬。满枝为鼓吹，衷甲避戈矛。
隋帝宫荒草，秦王土一丘。相逢好大笑，除此总云浮。
[页]卷,册....[6008]524,16
第357笔
　　　　寓言　杜牧
暖风迟日柳初含，顾影看身又自惭。何事明朝独惆怅，杏花时节在江南。
[页]卷,册....[6009]525,16
第358笔
　　　　猿　杜牧
月白烟青水暗流，孤猿衔恨叫中秋。三声欲断疑肠断，饶是少年今（一作须）白头。
[页]卷,册....[6009]525,16
第359笔
　　　　怀归　杜牧
尘埃终日满窗前，水态云容思浩然。争得便归湘浦去，却持竿上钓鱼船。
[页]卷,册....[6009]525,16
第360笔
　　　　边上晚秋　杜牧
黑山南面更无州，马放平沙夜不收。风送孤城临晚角，一声声入客心愁。
[页]卷,册....[6009]525,16
第361笔
　　　　伤友人悼吹箫妓　杜牧
玉箫声断没流年，满目春愁陇树（一作上）烟。艳质已随云雨散，凤楼空锁月明天。
[页]卷,册....[6009]525,16
第362笔
　　　　访许颜　杜牧
门近寒溪窗近山，枕山流水日潺潺。长嫌世上浮云客，老向尘中不解颜。
[页]卷,册....[6009]525,16
第363笔
　　　　春日古道傍作　杜牧
万古荣华旦暮齐，楼台春尽草萋萋。君看陌上何人墓，旋化红尘送马蹄。
[页]卷,册....[6010]525,16
第364笔
　　　　青冢　杜牧
青冢前头陇水流，燕支山上暮云秋。蛾眉一坠穷泉路，夜夜孤魂月下愁。
[页]卷,册....[6010]525,16
第365笔
　　　　大梦上人自庐峰回　杜牧
行脚寻常到寺稀，一枝藜杖一禅衣。开（一作闲）门满院空秋色，新向庐峰过夏归。
[页]卷,册....[6010]525,16
第366笔
　　　　洛中二首　杜牧
柳动晴风拂路尘，年年宫阙锁浓春。一从翠辇无巡幸，老却蛾眉几许人。

风吹柳带摇晴绿，蝶遶花枝恋暖香。多把芳菲泛春酒，直教愁色对愁肠。

[页]卷,册....[6010]525,16
第367笔
　　　　边上闻笳三首　杜牧
何处吹笳薄暮天，塞垣高鸟没狼烟。游人一听头堪白，苏武争禁十九年。

海路无尘边草新，荣枯不见绿杨春。白沙日暮愁云起，独感离乡万里人。

胡雏吹笛上高台，寒雁惊飞去不回。尽日春风吹不散，只应分付客愁来。

[页]卷,册....[6010]525,16
第368笔
　　　　春日寄许浑先辈　杜牧
蓟北雁初去，湘南春又归。水流沧海急，人到白头稀。
塞路尽何处，我愁当落晖。终须（一作年）接鸳鹭，霄汉共高飞。
[页]卷,册....[6010]525,16
第369笔
　　　　经阖闾城　杜牧
遗踪委衰草，行客思悠悠。昔日人何处，终年水自流。
孤烟村戍远，乱雨海门秋。吟罢独归去，烟云尽惨愁。
[页]卷,册....[6011]525,16
第370笔
　　　　并州道中　杜牧
行役我方倦，苦吟谁复闻。戌楼春带雪，边角暮吹云。
极目无人迹，回头送雁群。如何遣公子，高卧醉醺醺。
[页]卷,册....[6011]525,16
第371笔
　　　　别怀　杜牧
相别徒成泣，经过总是空。劳生惯离别，夜梦苦西东。
去路三湘浪，归程一片风。他年寄消息，书在鲤鱼中。
[页]卷,册....[6011]525,16
第372笔
　　　　渔父　杜牧
白发沧浪上，全忘是与非。秋潭垂钓去，夜月叩船归。
烟影侵芦岸，潮痕在竹扉。终年狎鸥鸟，来去且无机。
[页]卷,册....[6011]525,16
第373笔
　　　　秋梦　杜牧
寒空动高吹，月色满清砧。残梦夜魂断，美人边思深。
孤鸿秋出塞，一叶暗辞林。又寄征衣去，迢迢天外心。
[页]卷,册....[6011]525,16
第374笔
　　　　早秋客舍　杜牧[6012]
风吹一片叶，万物已惊秋。独夜他乡泪，年年为客愁。
别离何处尽，摇落几时休。不及磻溪叟，身闲长自由。
[页]卷,册....[6012]525,16
第375笔
　　　　逢故人　杜牧
故交相见稀，相见倍依依。尘路事不尽，云岩闲好归。
投人销壮志，徇俗变真机。又落他乡泪，风前一满衣。
[页]卷,册....[6012]525,16
第376笔
　　　　秋晚江上遣怀　杜牧
孤舟天际外，去路望中赊。贫病远行客，梦魂多在家。
蝉吟秋色树，鸦噪夕阳沙。不拟彻双鬓，他方掷岁华。
[页]卷,册....[6012]525,16
第377笔
　　　　长安夜月　杜牧
寒光垂静夜，皓彩满重城。万国尽分照，谁家无此明。
古槐疏影薄，仙桂动秋声。独有长门里，蛾眉对晓晴。
[页]卷,册....[6012]525,16
第378笔
　　　　云　杜牧
东西那有碍，出处岂虚心。晓入洞庭阔，暮归巫峡深。
渡江随鸟影，拥树隔猿吟。莫隐高唐去，枯苗待作霖。
[页]卷,册....[6012]525,16
第379笔
　　　　春怀　杜牧
年光何太急，倏忽又青春。明月谁为主，江山暗换人。
莺花潜运老，荣乐渐成尘。遥忆朱门柳，别离应更[6012] 频。
[页]卷,册....[6013]525,16
第380笔
　　　　逢故人　杜牧
年年不相见，相见却成悲。教我泪如霰，嗟君发似丝。
正伤携手处，况值落花时。莫惜今宵醉，人间忽忽期。
[页]卷,册....[6013]525,16
第381笔
　　　　闲题　杜牧
男儿所在即为家，百镒黄金一朵花。借问春风何处好，绿杨深巷马头斜。
[页]卷,册....[6013]525,16
第382笔
　　　　金谷园　杜牧
繁华事散逐香尘，流水无情草自春。日暮东风怨啼鸟，落花犹似堕楼人。
[页]卷,册....[6013]525,16
第383笔
　　　　重登科　杜牧
星汉离宫月出轮，满街含笑绮罗春。花前每被青蛾问，何事重来只一人。
[页]卷,册....[6013]525,16
第384笔
　　　　游边　杜牧
黄沙连海路无尘，边草长枯不见春。日暮拂云堆下过，马前逢著射雕人。
[页]卷,册....[6013]525,16
第385笔
　　　　将赴池州道中作　杜牧
青阳云水去年寻，黄绢歌诗出翰林。投辖暂停留酒客，绛帷斜系满松阴。
妖人笑我不相问，道者应知归路心。南去南来尽乡国，月明秋水只沈沈。
[页]卷,册....[6013]525,16
第386笔
　　　　隋宫春　杜牧
龙舟东下事成空，蔓草萋萋满故宫。亡国亡家为颜色，露桃犹自恨春风。
[页]卷,册....[6014]525,16
第387笔
　　　　蛮中醉　（一作张籍诗）　杜牧
瘴塞蛮江入洞流，人家多在竹棚头。青山海上无城郭，唯见松牌出象州。
[页]卷,册....[6014]525,16
第388笔
　　　　寓题　杜牧
把酒直须判酩酊，逢花莫惜暂淹留。假如三万六千日，半是悲哀半是愁。
[页]卷,册....[6014]525,16
第389笔
　　　　送赵十二赴举　杜牧
省事却因多事力，无心翻似有心来。秋风郡阁残花在，别后何人更一杯。
[页]卷,册....[6014]525,16
第390笔
　　　　偶呈郑先辈　杜牧
不语亭亭俨薄妆，画裙双凤郁金香。西京才子旁看取，何似乔家那窈娘。
[页]卷,册....[6014]525,16
第391笔
　　　　子规（此诗又见李白，集题作宣城见杜鹃花）　杜牧
蜀地曾闻子规鸟，宣城又见杜鹃花。一叫一回肠一断，三春三月忆三巴。
[页]卷,册....[6014]525,16
第392笔
　　　　江楼　杜牧
独酌芳春酒，登楼已半醺。谁惊一行雁，冲断过江云。
[页]卷,册....[6014]525,16
第393笔
　　　　旅宿　杜牧
旅馆无良伴，凝情自悄然。寒灯思旧事，断雁警愁眠。
远梦归侵晓，家书到隔年。湘江好烟月，门系钓鱼船。
[页]卷,册....[6014]525,16
第394笔
　　　　杜鹃　杜牧
杜宇竟何冤，年年叫蜀门。至今衔积恨，终古吊残魂。
芳草迷肠结，红花染血痕。山川尽春色，呜咽复谁论。
[页]卷,册....[6015]525,16
第395笔
　　　　闻蝉　杜牧
火云初似灭，晓角欲微清。故国行千里，新蝉忽数声。
时行仍髣髴，度日更分明。不敢频倾耳，唯忧白发生。
[页]卷,册....[6015]525,16
第396笔
　　　　送友人　杜牧
十载名兼利，人皆与命争。青春留不住，白发自然生。
夜雨滴乡思，秋风从别情。都门五十里，驰马逐鸡声。
[页]卷,册....[6015]525,16
第397笔
　　　　旅情　杜牧
窗虚枕簟凉，寝倦忆潇湘。山色几时老，人心终日忙。
松风半夜雨，帘月满堂霜。匹马好归去，江头橘正香。
[页]卷,册....[6015]525,16
第398笔
　　　　晓望　杜牧
独起望山色，水鸡鸣蓼洲。房星随月晓，楚木向云秋。
曲渚疑江尽，平沙似浪浮。秦原在何处，泽国碧悠悠。
[页]卷,册....[6015]525,16
第399笔
　　　　贻友人　杜牧
自是东西客，逢人又送人。不应相见老，祗是别离频。
度日还知暮，平生未识春。傥无迁谷分，归去养天真。
[页]卷,册....[6016]525,16
第400笔
　　　　书事　杜牧
自笑走红尘，流年旧复新。东风半夜雨，南国万家春。
失计抛鱼艇，何门化涸鳞。是谁添岁月，老却暗投人。
[页]卷,册....[6016]525,16
第401笔
　　　　别鹤　杜牧
分飞共所从，六翮势催（一作摧）风。声断碧云外，影孤明月中。
青田归路远，丹（一作月）桂旧巢空。矫翼知何处，天涯不可穷。
[页]卷,册....[6016]525,16
第402笔
　　　　晚泊　杜牧
帆湿去悠悠，停桡宿渡头。乱烟迷野岸，独鸟出中流。
〔篷〕（蓬）雨延乡梦，江风阻暮秋。傥无身外事，甘老向扁舟。
[页]卷,册....[6016]525,16
第403笔
　　　　山寺　杜牧
峭壁引行径，截溪开石门。泉飞溅虚槛，云起涨河轩。
隔水看来路，疏篱见定猿。未闻难久住，归去复何言。
[页]卷,册....[6016]525,16
第404笔
　　　　早行　杜牧
垂鞭信马行，数里未鸡鸣。林下带残梦，叶飞时忽惊。
霜凝孤鹤迥，月晓远山横。僮仆休辞险，时平路复[6016]平。
第405笔
　　　　秋日偶题　杜牧
荷花兼柳叶，彼此不胜秋。玉露滴初泣，金风吹更愁。
绿眉甘弃坠，红脸恨飘流。叹息是游子，少年还白头。
[页]卷,册....[6017]525,16
第406笔
　　　　忆归　杜牧
新城非故里，终日想柴扃。兴罢花还落，愁来酒欲醒。
何人初发白，几处乱山青。远忆湘江上，渔歌对月听。
[页]卷,册....[6017]525,16
第407笔
　　　　偶见　黄州作　杜牧
朔风高紧掠河楼，白鼻䯄郎白罽裘。有个当垆明似月，马鞭斜揖笑回头。
[页]卷,册....[6017]525,16
第408笔
　　　　醉倒　杜牧
日晴空乐下仙云，俱在凉亭送使君。莫辞一盏即相请，还是三年更不闻。
[页]卷,册....[6017]525,16
第409笔
　　　　酬许十三秀才兼依来韵　杜牧
多为裁诗步竹轩，有时凝思过朝昏。篇成敢道怀金璞，吟苦唯应似岭猿。
迷兴每惭花月夕，寄愁长在别离魂。凭（一作烦）君把卷侵寒烛，丽句时传画戟门。
[页]卷,册....[6017]525,16
第410笔
　　　　后池泛舟送王十秀才　杜牧
城日晚悠悠，弦歌在碧流。夕风飘度曲，烟屿（一作嶴）隐行舟。
问拍拟（一作疑）新令，怜香占彩毬。当筵虽一醉，[6017]宁复缓离愁。
[页]卷,册....[6018]525,16
第411笔
　　　　书情　杜牧
谁家洛浦神，十四五来人。媚发轻垂额，香衫软著身。
摘莲红袖湿，窥渌翠蛾频。飞鹊徒来往，平阳公主亲。
[页]卷,册....[6018]525,16
第412笔
　　　　兵部（一作李）尚书席上作　杜牧
华堂今日绮筵开，谁唤（一作召）分司御史来。偶（一作忽）发狂言惊满坐，三重粉面（纪事作两行红粉）一时回（牧为御史，分务雒阳，时李司徒愿罢镇闲居，声伎豪侈，雒中名士咸谒之，李高会朝客，以杜持宪，不敢邀致，杜遣座客达意，愿与斯会，李不得已邀之，杜独坐南向，瞪
问注视，引满三卮，问李云，闻有紫云者孰是，李指之，杜凝睇良久曰，名不虚传，宜以见惠，李俯而笑，诸妓亦回首破颜，杜又自饮二爵，朗吟此诗而起，旁若无人，杜不拘细行，故诗有十年一觉扬州梦，赢得青楼薄幸名）。
[页]卷,册....[6018]525,16
第413笔
　　　　骕骦阪　杜牧
荆州一万里，不如蒯易度。仰首望飞鸣，伊人何异趣。
[页]卷,册....[6018]525,16
第414笔
　　　　冬日五湖（一作浪）馆水亭怀别　杜牧
芦荻花多触处飞，独凭虚槛雨微微。寒林叶落鸟巢出，古渡风高渔艇稀。
云抱四山终日在，草荒三径几时归。江城向晚西流（一作东风）急，无限乡心（一作一半乡愁）闻捣衣。
[页]卷,册....[6019]526,16
第415笔
　　　　不寝　杜牧
到晓不成梦，思量堪白头。多无百年命，长有万般愁。
世路应难尽，营生卒未休。莫言名与利，名利是身雠。
[页]卷,册....[6019]526,16
第416笔
　　　　泊松江（一作许浑诗，题作夜泊松江渡寄友人）　杜牧
清露白云明月天，与君齐櫂木兰船。南湖风雨（一作风波湖雨）一相失，夜泊横塘心渺然。
[页]卷,册....[6019]526,16
第417笔
　　　　题水西寺　杜牧
三日去还住，一生焉再游。含情碧溪水，重上粲公楼。
[页]卷,册....[6019]526,16
第418笔
　　　　赠别宣州崔群相公　杜牧
衰散相逢洛水边，却思同在紫薇天。尽将舟楫板桥去，早晚归来更济川。
[页]卷,册....[6019]526,16
第419笔
　　　　闻开江相国宋（一作宋相公申锡）下世二首　杜牧
权门阴进（一作奏）夺移才，驿骑如星堕峡来。晁氏有恩忠作祸，贾生无罪直为灾。
贞魂误向崇山没，冤气疑从湘（一作汩）水回。毕竟成功（一作功成）何处是，五湖云月一帆开。

月落清湘（一作湘潭）棹不喧，玉杯瑶瑟奠苹蘩。谁令（一作能）力制乘轩鹤，自取机沈在槛猿。
位极乾坤三事贵，谤兴华夏一夫冤。宵衣旰食明天子，日伏青蒲不为（一作敢）言。

[页]卷,册....[6020]526,16
第420笔
　　　　出关　杜牧
朝缨初解佐江𣸣，麋鹿心知自有群。汉囿猎稀慵献赋，楚山耕早任移文。
卧归渔浦月连海，行望凤城花隔云。关吏不须迎马笑，去时无意学终军。
[页]卷,册....[6020]526,16
第421笔
　　　　暝投云智寺渡溪不得却取沿江路往　杜牧
双岩泻一川，回马断桥前。古庙阴风地，寒钟暮雨天。
沙虚留虎迹，水滑带龙涎。却下临江路，潮深无渡船。
[页]卷,册....[6020]526,16
第422笔
　　　　宣城赠萧兵曹（一作许浑诗）　杜牧
桂楫谪湘渚，三年波上春。舟寒句（一作剡）溪雪，衣故（一作破）洛城尘。
客道耻摇尾，皇恩宽犯鳞。花时去国远，月夕上楼频。
赊（一作贪）酒不辞病，佣书非为贫。行吟值渔父，坐隐对樵人。
紫陌罢双辙，碧潭穷一纶（一作轮）。高秋更南去，烟水是通津。
[页]卷,册....[6020]526,16
第423笔
　　　　过鲍溶宅有感　杜牧
寥落故人宅，重来身已亡。古苔残墨沼，深竹旧书堂。
秋色池馆（一作塘）静，雨声云木凉。无因展交道，日暮倍心伤。
[页]卷,册....[6021]526,16
第424笔
　　　　寄兄弟　杜牧
江城红叶尽，旅思倍凄凉。孤梦家山远，独眠秋夜长。
道存空倚命，身贱未归乡。南望仍垂泪，天边雁一行（此首又见许浑集，题作寄小弟）。
[页]卷,册....[6021]526,16
第425笔
　　　　秋日　杜牧
有计自安业，秋风罢远吟。买山惟种竹，对客更弹琴。
烟起药厨晚，杵声松院深。闲眠得真性，惆怅旧时心。
[页]卷,册....[6021]526,16
第426笔
　　　　卜居招书侣　杜牧
忆昨（一作意壮）未知道，临川每羡鱼。世途行处见，人事病来疏。
微雨秋栽竹，孤灯夜读书。怜君亦同志，晚岁傍山居。
[页]卷,册....[6021]526,16
第427笔
　　　　西山草堂　杜牧
何处人事少，西峰（一作山）旧草堂。晒书秋日晚，洗药石泉香。
后岭有（一作看）微雨，北窗生晓凉。徒劳问归路，峰叠遶家乡。
[页]卷,册....[6021]526,16
第428笔
　　　　贻隐者　杜牧
回报隐居山，莫忧山兴阑。求人颜色尽，知道性情宽。
信谱弹琴误，缘（一作沿）崖𣃁药难。东皋亦自给，殊愧[6021]远相安。
[页]卷,册....[6022]526,16
第429笔
　　　　石池　杜牧
通竹引泉脉，泓澄深（一作潋）石盆。惊鱼翻藻叶，浴鸟上松根。
残月留（一作斜日回）山影，高风耗水痕。谁家洗秋药，来往自开门。
[页]卷,册....[6022]526,16
第430笔
　　　　送苏协律从事振武　杜牧
琴尊诗思劳，更欲学龙韬。王粲暂投笔，吕虔初佩刀。
夜吟关月苦，秋望塞云高。去去从军乐，雕飞岱马豪。
[页]卷,册....[6022]526,16
第431笔
　　　　怀政禅师院　杜牧
山斋路几层，败衲学真乘。寒暑移双树，光阴尽一灯。
风飘高竹雪，泉涨小池冰。莫讶频来此，修身欲到僧。
[页]卷,册....[6022]526,16
第432笔
　　　　送荔浦蒋明府赴任　杜牧
路长春欲尽，歌怨酒多酣。白社莲塘（一作宫）北，青袍桂水南。
驿行盘鸟道，船宿避龙潭。真得诗人趣，烟霞处处谙。
[页]卷,册....[6022]526,16
第433笔
　　　　秋夕有怀　杜牧
念远坐西阁，华池涵月凉。书回秋欲尽，酒醒夜初长。
露白莲衣浅，风清蕙带香。前年此佳景，兰棹醉横塘。
[页]卷,册....[6022]526,16
第434笔
　　　　秋霁寄远　杜牧
初霁独登赏，西楼多远风。横烟秋水上，疏雨夕阳中。
高树下山鸟，平芜飞草虫。唯应待明月，千里与君同。
[页]卷,册....[6023]526,16
第435笔
　　　　经古行宫　（一作经华清宫）　杜牧
台（一作楼）阁参差倚太阳，年年花发满山香。重门勘（一作闲）锁青春晚，深殿垂帘白。
草色芊绵侵御路，泉声呜咽绕宫墙。先皇一去无回驾，红粉云环（一作翠鬟）空断肠。
[页]卷,册....[6023]526,16
第436笔
　　　　宣州开元寺赠惟真上人　杜牧
曾与径山为小师，千年僧行众人知。夜深月色当禅处，斋后钟声到讲时。
经雨绿苔侵古画，过秋红叶落新诗。劝君莫厌江城客，虽在风尘别有期。
[页]卷,册....[6023]526,16
第437笔
　　　　秋晚怀茅山石涵村舍　杜牧
十亩山田近石涵，村居风俗旧曾谙。帘前白艾惊春燕，篱上青桑待晚蚕。
云暖采茶来岭北，月明沽酒过溪南。陵阳秋尽多归思，红树萧萧覆碧潭。
[页]卷,册....[6023]526,16
第438笔
　　　　留题李侍御书斋　杜牧
曾话平生志，书斋几见留。道孤心易感，恩重力难酬。
独立千峰晚，频来一叶秋。鸡鸣应有处，不学泪空（一作潜）流。
[页]卷,册....[6023]526,16
第439笔
　　　　行次白沙馆先寄上河南王侍郎　杜牧[6023]
夜程何处宿，山叠树层层。孤馆闲秋雨，空堂停曙灯。
歌惭渔浦客，诗学雁门僧。此意无人识，明朝见李膺。
[页]卷,册....[6024]526,16
第440笔
　　　　贵游　杜牧
朝回珮马草萋萋，年少恩深卫霍齐。斧钺旧威龙塞北，池台新赐凤城西。
门通碧树开金锁，楼对青山倚玉梯。南陌行人尽回首，笙歌一曲暮云低。
[页]卷,册....[6024]526,16
第441笔
　　　　越中　杜牧
石城花暖鹧鸪飞，征客春帆秋不归。犹自保郎心似石，绫梭夜夜织寒衣。
[页]卷,册....[6024]526,16
第442笔
　　　　闻范秀才自蜀游江湖　杜牧
蜀道下湘渚，客帆应不迷。江分三峡响，山并九华齐。
秋泊雁初宿，夜吟猿乍啼。归时慎行李，莫到石城西。
[页]卷,册....[6024]526,16
第443笔
　　　　绿萝　杜牧
绿萝萦数匝，本在草堂间。秋色寄高树，画阴笼近（一作远）山。
移花疏处过（一作种），𣃁药困时攀。日暮微风起，难寻旧径还。
[页]卷,册....[6024]526,16
第444笔
　　　　宿东横山（一作小）濑　杜牧
孤舟路渐赊，时见碧桃花。溪雨滩声急，岩风树势斜。
猕猴悬弱柳（一作蔓），㶉𫛶睡横楂。谩向仙林宿，无人识阮家。
[页]卷,册....[6024]526,16
第445笔
　　　　贻（一作赠）迁客　杜牧
无机还得罪，直道不伤情。微雨昏山色，疏笼闭鹤声。
闲居多野客，高枕见江城。门外长溪水，怜君又濯缨。
[页]卷,册....[6025]526,16
第446笔
　　　　陵阳送客　杜牧
南楼送郢客，西郭望荆门。凫鹄下寒渚，牛羊归远村。
兰舟倚行棹，桂酒掩余樽。重此一留宿，前汀烟月（一作水）昏。
[页]卷,册....[6025]526,16
第447笔
　　　　寄桐江隐者（一作许浑诗）　杜牧
潮去潮来洲渚春，山花如绣草如茵。严陵台下桐江水，解钓鲈鱼能几人。
[页]卷,册....[6025]526,16
第448笔
　　　　长兴里夏日寄南邻（一作林）避暑　杜牧
侯家大道傍，蝉噪树苍苍。开锁洞门远，卷帘官舍凉。
栏围红药盛，架引绿萝长。永日一攲枕，故山云水乡。
[页]卷,册....[6025]526,16
第449笔
　　　　送太昱禅师（一作许浑诗）　杜牧
禅床深竹里，心与径山期。结社多高客，登坛尽小师。
早秋归寺远，新雨上滩迟。别后江雪碧，南斋一首诗。
[页]卷,册....[6025]526,16
第450笔
　　　　梁秀才以早春旅次大梁将归郊扉言怀兼别示亦蒙见赠凡二十韵走笔依韵　杜牧[6025]
玉塞功犹阻，金门事已陈（梁君在文皇朝献书，荣宣下中书，令授一官，为执政所阻）。世途皆扰扰，乡党尽循循。
客道难投足，家声易发身。松篁标节晚，兰蕙吐词春。
处困羞摇尾，怀忠壮犯鳞。宅临三楚水，衣带二京尘。
敛迹愁山鬼，遗形慕谷神。采芝先避贵，栽橘早防贫。
弦泛桐材响，杯澄糯醁醇。但寻陶令集，休献楚王珍。
林密闻风远，池平见月匀。藤龛红婀娜，苔磴绿嶙峋。
雪树交梁苑，冰河涨孟津。面邀文作友，心许德为邻。
旅馆将分被，婴儿共洒巾，渭阳连汉曲，京口接漳滨（某自监察御史谢病归家，蒙除润州司马）。
通塞时应定，荣枯理会均。儒流当自勉，妻族更谁亲。
照瞩三光政，生成四气仁。磻溪有心者，垂白肯湮沦。
[页]卷,册....[6026]526,16
第451笔
　　　　川守大夫刘公早岁寓居敦行里肆有题壁十韵今之置第乃获旧居洛下大僚因有唱和叹咏不足辄献此诗　[6026]　杜牧
旅馆当年葺，公才此日论。林繁轻竹祖，树暗惜桐孙。
链药藏金鼎，疏泉陷石盆。散科松有节，深薙草无根。
龙卧池犹在，莺迁谷尚存。昔为扬子宅，今是李膺门。
积学萤尝聚，微词凤早吞。百年明素志，三顾起新恩。
雪耀冰霜冷，尘飞水墨昏。莫教垂露迹，岁晚杂苔痕。
[页]卷,册....[6026]526,16
第452笔
　　　　中秋日拜起居表晨渡天津桥即事十六韵献居守相国崔公兼呈工部刘公　杜牧[6026]
碧树康庄内，清川巩洛间。坛分中岳顶，城缭大河湾。
广殿含凉静，深宫积翠闲（内有含凉殿，积翠楼）。楼齐云漠漠，桥束水潺潺。
过雨柽枝润，迎霜柿叶殷。紫鳞冲晚浪，白鸟背秋山。
月拜西归表，晨趋北向班。鸳鸿随半仗，貔虎护重关。
玉帐才容足，金樽暂解颜。迹留伤堕屦，恩在乐衔环。
南省兰先握，东堂桂早攀。龙门君夭矫，莺谷我绵蛮。
分薄嵇心懒，哀多庾鬓班。人惭公干卧，频送子牟还。
自睹宸居壮，谁忧国步艰。[6026]只应时与醉，因病纵疏顽。
[页]卷,册....[6027]526,16
第453笔
　　　　分司东都寓居履道叨承川尹刘侍郎大夫恩知上四十韵　杜牧
命世须人瑞，匡君在岳灵。气和薰北陆，襟旷纳东溟。
赋妙排鹦鹉，诗能继鹡鸰。蒲亲香案色，兰动粉闱馨（侍郎自补阙拜）。
周孔传文教，萧曹授武经。家童谙禁掖，厩马识金铃（侍郎寻归翰苑）。
性与奸邪背，心因启沃冥。进贤光日月，诛恶助雷霆。
阊阖开时召，箫韶奏处听。水精悬御幄，云母展宫屏。
捧诏巡汧陇，飞书护井陉。先声威虎兕，余力活蟭螟。
荣重秦军箭，功高汉将铭。戈鋋回紫塞，干戚散彤庭。
顺美皇恩洽，扶颠国步宁。禹谟推掌诰，汤网属司刑（侍郎自中书舍人迁刑部郎中）。
稚榻蓬莱掩，膺舟巩洛停。马群先去害，民籍更添丁。
猾吏门长塞，豪家户不扃。四知台上镜，三惑井中瓶。
雅韵凭开匣，雄铓待发硎。火中胶绿树，泉下𣃁青萍。
五岳期双节，三台空一星。凤池方注意，鳞阁会图行。
寒署逾流电，光阴甚建瓴。散曹分已白，崇直眼由青。
赐第成官舍，佣居起客亭（某六代祖国初赐宅在仁和里，寻已属官舍，今于履道坊赁宅居止）。
松筠侵巷陌，禾黍接郊坰。宿雨回为沼，春沙淀作汀。
鱼罾栖翡翠，蛛网挂蜻蜓。迟晓河初转，伤秋露已零。
梦余钟杳杳，吟罢烛荧荧。字小书难写，杯迟酒易醒。
久贫惊早雁，多病放残萤。雪劲孤根竹，风雕数荚蓂。
转喉空婀娜，垂手自娉婷。胫细摧新履，腰羸减旧。
海边慵逐臭，尘外怯吞腥。隐豹窥重𪩘，潜虬避浊泾。
商歌如不顾，归棹越南（某家在朱方，杨子江界有南北）。
[页]卷,册....[6027]526,16
第454笔
　　　　题白云楼（一作许浑诗，题作汉水伤稼）　杜牧
西北楼开四望通，残霞成绮月悬弓。江村夜涨浮天水，泽国秋生动地风。
高下绿苗千顷尽，新陈红粟万[6027]箱空。才微分薄忧何益，却欲回心学塞翁。
[页]卷,册....[6028]526,16
第455笔
　　　赠别　杜牧
眼前迎送不曾休，相续轮蹄似水流。门外若无南北路，人间应免别离愁。
苏秦六印归何日，潘岳双毛去值秋。莫怪分襟衔泪语，十年耕钓忆沧洲。
[页]卷,册....[6028]526,16
第456笔
　　秋夜与友人宿　杜牧
楚国同游过十霜，万重心事几堪伤。蒹葭露白莲塘浅，砧杵夜清河汉凉。
云外山川归梦远，天涯歧路客愁长。寒城欲晓闻吹笛，犹卧东轩月满床。
[页]卷,册....[6028]526,16
第457笔
　　　　将赴京留赠僧院　杜牧
九衢尘土递追攀，马迹轩车日暮间。玄发尽惊为客换，白头曾见几人闲。
空悲浮世云无定，多感流年水不还。谢却从前受恩地，归来依止叩禅关。
[页]卷,册....[6028]526,16
第458笔
　　　　寄湘中友人　杜牧
莫念醉乡迷酒杯，流年长怕少（一作老）年催。西陵水阔鱼难到，南国路遥书未回。
匹马计程愁日尽，一蝉何事引秋来。相如已定题桥志，江上无由梦钓台。
[页]卷,册....[6028]526,16
第459笔
　　　　江上逢友人　杜牧
故国归人酒一杯，暂亭兰棹共裴回。村连三峡暮云起，潮送九江寒雨来。
已作相如投赋计，还凭殷浩寄书回。到时若见东篱菊，为问经霜几度开。
[页]卷,册....[6028]526,16
第460笔
　　　　金谷怀古　杜牧
凄凉遗迹洛川东，浮世荣枯万古同。桃李香消金谷在，绮罗魂断玉楼空。
往年人事伤心外，今日风光属梦中。徒想夜泉流客恨，夜泉流恨恨无穷。
[页]卷,册....[6029]526,16
第461笔
　　　　寄卢先辈　杜牧
一从分首剑江滨，南国相思寄梦频。书去又逢商岭雪，信回应过洞庭春。
关河日日悲长路，霄汉年年望后尘。愿指丹梯曾到处，莫教犹作独迷人。
[页]卷,册....[6029]526,16
第462笔
　　　　南楼夜　杜牧
玉管金樽夜不休，如悲昼短惜年流。歌声褭褭彻清夜，月色娟娟当翠楼。
枕上暗惊垂钓梦，灯前偏起别家愁。思量今日英雄事，身到簪裾已白头。
[页]卷,册....[6029]526,16
第463笔
　　　　行经庐山东林寺　杜牧
离魂断续楚江壖，叶坠初红十月天。紫陌事多难暂息，青山长在好闲眠。
方趋上国期干禄，未得空堂学坐禅。他岁若教如范蠡，也应须入五湖烟。
[页]卷,册....[6029]526,16
第464笔
　　　　途中逢故人话西山读书早曾游览　杜牧
西岩曾到读书堂，穿竹行莎十里强。湖上梦余波滟滟，岭头愁断路茫茫。
经过事寄烟霞远，名利尘随日月长。莫道少年头不白，君看潘岳几茎霜。
[页]卷,册....[6029]526,16
第465笔
　　　　将赴京题陵阳王氏水居　杜牧[6029]
帘卷平芜接远天，暂宽行役到樽前。是非境里有闲日，荣辱尘中无了年。
山簇暮云千野雨，江分秋水九条烟。马蹄不道贪西去，争向一声高树蝉。
[页]卷,册....[6030]526,16
第466笔
　　　　送别　杜牧
溪边杨柳色参差，攀折年年赠别离。一片风帆望已极，三湘烟水返何时。
多缘去棹将愁远，犹倚危亭（一作楼）欲下迟。莫𣨼酒杯闲过日，碧云深处是佳期。
[页]卷,册....[6030]526,16
第467笔
　　　　寄远　杜牧
两叶愁眉愁不开，独含惆怅上层台。碧云空断雁行处，红叶已雕人未来。
塞外音书无信息，道傍车马起尘埃。功名待寄凌烟阁，力尽辽城不肯回。
[页]卷,册....[6030]526,16
第468笔
　　　　新柳　杜牧
无力摇风晓色新，细腰争妒看来频。绿阴未覆长堤水，金穗先迎上苑春。
几处伤心怀远路，一枝和雨送行尘。东门门外多离别，愁杀朝朝暮暮人。
[页]卷,册....[6030]526,16
第469笔
　　　　旅怀作　杜牧
促促因吟昼短诗，朝惊秾色暮空枝。无情春色不长久，有限年光多盛衰。
往事只应随梦里，劳生何处是闲时。眼前扰扰日一日，暗送白头人不知。
[页]卷,册....[6030]526,16
第470笔
　　　　雁　杜牧
万里衔芦别故乡，云飞雨（一作水）宿向潇湘。数声孤枕堪垂泪，几处高楼欲断肠。
度日翩翩斜避影，临风一[6030]一直成行。年年辛苦来衡岳，羽翼摧残陇塞霜。
[页]卷,册....[6031]526,16
第471笔
　　　　惜春　杜牧
花开又花落，时节暗中迁。无计延春日，何能驻（一作留）少年。
小丛初散蝶，高柳即闻蝉。繁艳归何处，满山啼杜鹃。
[页]卷,册....[6031]526,16
第472笔
　　　　鸳鸯　杜牧
两两戏沙汀，长疑画不成。锦机争织样，歌曲爱呼名。
好育顾栖息，堪怜泛浅清。凫鸥皆尔类，惟羡独含情。
[页]卷,册....[6031]526,16
第473笔
　　　　闻雁　杜牧
带霜南去雁，夜好宿汀沙。惊起向何处，高飞极海涯。
入云声渐远，离岳路由（一作犹）赊。归梦当时断，参差欲到家。
[页]卷,册....[6031]526,16
第474笔
　　　　江楼晚望　杜牧
湖山翠欲结蒙笼，汗漫谁游夕照中。初语燕雏知社日，习飞鹰隼识秋风。
波摇珠树千寻拔，山凿金陵万仞空。不欲登楼更怀古，斜阳江上正飞鸿。
[页]卷,册....[6031]526,16
第475笔
　　　　九日　杜牧
金英繁乱拂兰香，明府辞官酒满缸。还有玉楼轻薄女，笑他寒燕一双双。
[页]卷,册....[6032]527,16
第476笔
　　　　寄牛相公　杜牧
汉水横冲蜀浪分，危楼点的拂孤云。六年仁政讴歌去，柳绕春堤处处闻。
[页]卷,册....[6032]527,16
第477笔
　　　　为人题赠二首　杜牧
我乏青（一作凌）云称，君无买笑金。虚传南国貌，争奈五陵心。
桂席尘瑶珮，琼𬬻烬水沈。凝魂空（一作轻）荐梦，低耳悔听琴。
月落珠帘卷，春寒锦暮深。谁家楼上笛，何处月明砧。
兰径飞蝴蝶，筠笼语翠襟。和簪抛凤髻，将泪入鸳衾。
的的新添恨，迢迢绝好音。文园终病渴，休咏白头吟。

绿树莺莺语，平江燕燕飞。枕前闻〔雁去〕（去雁），楼上送春归。
半月緪双脸，凝腰素一围。西墙苔漠漠，南浦梦依依。
有恨簪花懒，无聊斗草稀。雕笼长惨淡，兰畹谩芳菲。
镜敛青蛾黛，灯挑（一作抛）皓腕肌。避人匀迸泪，拖袖倚残晖。
有貌虽桃李，单栖足是非。云𫐌载驭去，寒夜看裁衣。

[页]卷,册....[6032]527,16
第478笔
　　　　怀紫阁山　杜牧[6032]
学他趋世少深机，紫阁青霄半掩扉。山路远怀王子晋，诗家长忆谢玄晖。
百年不肯疏荣辱，双鬓终应老是非。人道青山归去好，青山曾有几人归。
[页]卷,册....[6033]527,16
第479笔
　　　　题孙逸人山居　杜牧
长悬青紫与芳枝，尘刹（一作尘世）无应免别离。马上多于在家日，樽前堪忆少年时。
关河客梦还乡远，雨雪山程出店迟。却羡高人终此老，轩车过尽不知谁。
[页]卷,册....[6033]527,16
第480笔
　　　　中途寄友人　杜牧
道傍高木尽依依，落叶惊风处处飞。未到乡关闻早雁，独于客路授寒衣。
烟霞旧想长相阻，书剑投人久不归。何日一名随事了，与君同采碧溪薇。
[页]卷,册....[6033]527,16
第481笔
　　　　怅诗　　杜牧
　　牧佐宣城幕，游湖州。史崔君张水戏，使州人毕观。令牧闲行阅奇丽
　　，得垂髫者十余岁。后十四年，牧刺湖州，其人已嫁，生子矣。乃怅
　　而为诗。
自是寻春去校迟，不须惆怅怨芳时。狂风落尽深红色，绿叶成阴子满枝。
[页]卷,册....[6033]527,16
第482笔
　　　　吴宫词二首　杜牧
越兵驱绮罗，越女唱吴歌。宫烬花声少，台荒糜迹多。
茱萸垂晓露，菡萏落秋波。无遣君王醉，满城嚬翠蛾。

香迳遶吴宫，千帆落照中。鹤鸣山苦雨，鱼跃水多风。
城带晚莎绿，池连秋蓼红。当年国门外，谁信伍员[6033]忠。

[页]卷,册....[6034]527,16
第483笔
　　　　金陵　杜牧
始发碧江口，旷然谐远心。风清舟在鉴，日落水浮金。
瓜步逢潮信，台城过雁音。故乡何处是，云外即乔林。
[页]卷,册....[6034]527,16
第484笔
　　　　即事　杜牧
小院无人雨长苔，满庭修竹间疏槐。春愁兀兀成幽梦，又被流莺唤醒来。
[页]卷,册....[6034]527,16
第485笔
　　　　七夕　杜牧
云阶月地一相过，未抵经年别恨多。最恨明朝洗车雨，不教回脚渡天河。
[页]卷,册....[6034]527,16
第486笔
　　　　蔷薇花　杜牧
朵朵精神叶叶柔，雨晴香拂醉人头。石家锦幛依然在，闲倚狂风夜不收。
[页]卷,册....[6034]527,16
第487笔
　　　　句　杜牧
幽人听达曙，聊罢苏床琴（海录碎事）。
鱼多知海熟，药少觉山贫（以下方舆胜览）。
土控吴兼越，州连歙与池。山河地襟带，军镇国藩维。
绿水櫂云月，洞庭归路长。春桥垂酒幔，夜栅集茶樯。
箬影沈溪暖，苹花遶郭香（出守吴兴）[6034]。
经冬野菜青青色，未腊山梅树树花（优古堂诗话）。
半破前峰月。
[页]卷,册....[6035]527,16