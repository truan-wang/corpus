第1笔
　　　　紫参歌　并序　钱起
　　紫参，幽芳也。五葩连萼，状飞禽羽举，俗名之五鸟花。起故山道人
　　兰若尤丰此药，校书刘公咏歌之，俾予继组。
远公林下满青苔，春药偏宜间石开。往往幽人寻水见，时时仙蝶隔云来。
阴阳雕刻花如鸟，对凤连鸡一何小。春风宛转虎溪傍，紫翼红翘翻霁光。
贝叶经前无住色，莲花会里暂留香。蓬山才子怜幽性，白云阳春动新咏。
应知仙卉老云（一作烟）霞，莫赏夭桃满蹊迳。
[页]卷,册....[2600]236,7
第2笔
　　　　玛瑙杯歌　钱起
瑶溪碧岸生奇宝，剖质披心出文藻。良工雕饰明且鲜，得成珍器入芳筵。
含华炳丽金尊侧，翠斝琼觞忽无色。繁弦急管催献酬，倏若飞空生羽翼。
𤩌𤩌兰英照豹斑，满堂词客尽朱颜。花光来去传香袖，霞影高低傍玉山。
王孙彩笔题新咏，碎锦连珠复辉映。世情贵耳不贵奇，谩说海底珊瑚枝。
宁及琢磨当妙用，燕歌楚舞长相随。
[页]卷,册....[2600]236,7
第3笔
　　　　锄药咏　钱起
莳药穿林复在𪩘，浓香秀色深能浅。云气垂来裛露偏，松阴占（一作古）处知春晚。
拂曙残莺百啭催，萦泉带石几花开。不随飞鸟缘枝去，如笑幽人出谷来。
对之不觉忘疏懒，废卷荷锄嫌日短。岂无萱草树阶墀，惜尔幽芳世所遗。
但使芝兰出萧艾，不辞手足皆胼胝。宁学陶潜空嗜酒，颓龄舍此事东菑。
[页]卷,册....[2601]236,7
第4笔
　　　　病鹤篇　钱起
独鹤声哀羽摧折，沙头一点留残雪。三山侣（一作仙）伴能远翔，五里裴回忍为别。
惊群各畏野人机，谁肯相将霞水飞。不及川凫长比翼，随波双泛复双归。
碧海沧江深且广，目尽天倪安得往。云山隔路不隔心，宛颈和鸣长在想。
何时白雾卷青天，接影追飞太液前。
[页]卷,册....[2601]236,7
第5笔
　　　　片玉篇　钱起
至宝未为代所奇，韫灵示〔璞〕（⿰石菐）荆山陲。独使虹光天子识，不将清韵世人知。
世人所贵惟燕石，美玉对之成瓦砾。空山埋照凡几年，古色苍痕宛自然。
重溪幂幂暗云树，一片荧荧光石泉。美人之鉴明且彻，玉指提携叹奇绝。
试劳香袖拂莓苔，不觉清心皎冰雪。连城美价幸逢时，命代良工岂见遗。
试作珪璋礼天地，何如瓀磩在阶墀。
[页]卷,册....[2601]236,7
第6笔
　　　　画鹤篇（省中作）　钱起
点素凝姿任画工，霜毛玉羽照帘栊。借问飞鸣华表上，何如粉缋彩屏中。
文昌宫近芙蓉阙，兰室𬘡缊香且结。𬬻气朝成缑岭云，银灯夜作华亭月。
日暖花明梁燕归，应惊片雪在仙闱。主人顾盼千金重，谁肯裴[2601]回五里飞。
[页]卷,册....[2602]236,7
第7笔
　　　　秋霖曲　钱起
君不见圣主旰食忧元元，秋风苦雨暗九门。凤凰池里沸泉腾，苍龙阙下生云根。
阴精离毕太淹度，倦鸟将归不知树。愁阴惨淡时殷雷，生灵垫溺若寒灰。
公卿红粒爨丹桂，黔首白骨封青苔。貂裘玉食张公子，炰炙熏天戟门里。
且如歌笑日挥金，应笑禹汤能罪己。鹤鸣蛙跃正及（一作其）时，豹隐兰凋亦可悲。
焉得太阿决屏翳，还令率土见朝曦。
[页]卷,册....[2602]236,7
第8笔
　　　　白石枕（并序）　钱起
　　起与监察御史毕公耀交之厚矣，顷于蓝水得片石，皎然霜明，如其德
　　也，许为枕赠之。及琢磨将成，炎暑已谢。俗曰，犹班女之扇，可退
　　也。君子曰，不然，此真毕公之佳赏也，故珍而赋之。
琢珉胜水碧，所贵素且贞。曾无白圭玷，不作浮磬鸣。
捧来太阳前，一片新冰清。沈沈风宪地，待尔秋已至。
璞坚难为功，谁怨晚成器。比德无磷缁，论交亦如此。
[页]卷,册....[2602]236,7
第9笔
　　　　赋得青城山歌送杨杜二郎中赴蜀军　钱起
蜀山西南千万重，仙经最说青城峰。青城嵚岑倚空碧，远压峨嵋吞剑壁。
锦屏云起易成霞，玉洞花明不知夕。星台二妙逐王师，阮瑀军书王粲诗。
日落猿声连玉笛，晴来山翠傍旌旗。绿萝春月营门近，知君对酒遥相思。
[页]卷,册....[2602]236,7
第10笔
　　　　送李大夫赴广州　钱起[2602]
一贤间气生，麟趾凤凰羽。何意人之望，未为王者辅。
出镇忽推才，盛哉文且武。南越寄维城，雄雄拥（一作推，一作寄）甲兵。
鼓门通幕府，天井入军营。厥俗多豪侈，古来难致礼。
唯君饮冰心，可酌贪泉水。忠臣感圣君，徇义不邀勋。
龙镜逃山魅，霜风破嶂雪。征途凡几转，魏阙如（一作终）在眼。
向郡海潮迎，指乡关树远。按节化瓯闽，下车佳政新。
应（一作当）令尉陀俗，还作上皇人。支离交俊哲，弱冠至华发。
昔许霄汉期，今嗟鹏鷃别。图南不可御，惆怅守薄暮（一作劣）。
[页]卷,册....[2603]236,7
第11笔
　　　　送崔校书从军　钱起
雁门太守能爱贤，麟阁书生亦投笔。宁唯玉剑报知己，更有龙韬佐师律。
别马连嘶出御沟，家人几夜望刀头。燕南春草伤心色，蓟北黄云满眼愁。
闻道轻生能击虏，何嗟少壮不封侯。
[页]卷,册....[2603]236,7
第12笔
　　　　送张将军征西（一作西征）　钱起
长安少年唯好武，金殿承恩争破虏。沙场烽火隔天山，铁骑征西（一作西征）几岁还。
战处黑云霾瀚海，愁中明月度阳关。玉笛声悲离酌晚，金方路极行人远。
计日霜戈尽敌归，回首戎城空落晖。始笑子卿心计失，徒看海上节旄稀。
[页]卷,册....[2603]236,7
第13笔
　　　　送修武元少府　钱起
寸禄荣色养，此行宁叹惜。自今（一作矜）黄绶采兰时，不厌丹墀芳草色。
百战荒城复井田，几家春树带人烟。黎甿久厌蓬飘苦，迟尔西南惠月传。
[页]卷,册....[2603]236,7
第14笔
　　　　送崔十三东游　钱起[2603]
千里有同心，十年一会面。当杯缓筝柱，倏忽催离宴。
丹凤城头噪晚鸦，行人马首夕阳斜。灞上春风留别袂，关东新月宿谁家。
官柳依依两乡色，谁能此别不相忆。
[页]卷,册....[2604]236,7
第15笔
　　　　送邬三落第还乡　钱起
郢客文章绝世稀，常嗟时命与心违。十年失路谁知己，千里思亲独远归。
云帆春水将何适，日爱东南暮山碧。关中新月对离尊，江上残花待归客。
名宦无媒自古迟，穷途此别不堪悲。荷衣垂钓且安命，金马招贤会有时。
[页]卷,册....[2604]236,7
第16笔
　　　　送马明府赴江陵　钱起
陶令南行心自永，江天极目澄秋景。万室遥方（一作知）犬不鸣，双凫下处人皆静。
清风高兴得湖山，门柳萧条双翟（一作鹤）闲。黄花满把应相忆，落日登楼北望还。
[页]卷,册....[2604]236,7
第17笔
　　　　送毕侍御谪居　钱起
崇兰香死玉簪折，志士吞声甘徇节。忠荩不为明主知，悲来莫向时人说。
沧浪之水见心清，楚客辞天泪满缨。百鸟喧喧噪一鹗，上林高枝亦难托。
宁嗟人世弃虞翻，且喜江山得康乐。自怜黄绶老婴身，妻子朝来劝隐沦。
桃花洞里举家去，此别相思复几春。
[页]卷,册....[2604]236,7
第18笔
　　　　送褚大落第东归　钱起
离琴弹苦调，美人惨向隅。顷来荷策干明主，还复扁舟归五湖。
汉家侧席明扬久，岂意遗贤在林薮。玉堂金马隔青云，墨客儒生皆白首。
昨梦芳洲采白苹，归期且喜故园春。稚子只思陶令至，文君不厌马卿贫。[2604]
剡中风月久相忆，池上旧游应再得。酒熟宁孤芳杜春，诗成不枉青山色。
念此那能不羡归，长杨（一作上阳）谏猎事相违。他日东流一乘兴，知君为我扫荆扉。
[页]卷,册....[2605]236,7
第19笔
　　　　送傅管记赴蜀军　钱起
终童之死谁继出，燕颔儒生今俊逸。主将早知鹦鹉赋，飞书许载蛟龙笔。
峨眉玉垒指霞标，鸟没天低幕府遥。巴山雨色藏征旆，汉水猿声咽短箫。
赐璧腰金应可料，才略纵横年且妙。无人不重乐毅贤，何敌能当鲁连啸。
日暮黄云千里昏，壮心轻别不销魂。勤君用却龙泉剑，莫负平生国士恩。
[页]卷,册....[2605]236,7
第20笔
　　　　送张少府　钱起
愁云破斜阳，别酌劝行子。蓬惊马首风，雁拂天边水。
寸晷如三岁，离心在万里。
[页]卷,册....[2605]236,7
第21笔
　　　　行路难　钱起
君不见明星映空月，太阳朝升光尽歇。君不见凋零委路蓬，长风飘举入云中。
由来人事何尝定，且莫骄奢笑贱穷。
[页]卷,册....[2605]236,7
第22笔
　　　　卢龙塞行送韦掌记　钱起
雨雪纷纷黑山外，行人共指卢龙塞。万里飞沙咽鼓鼙，三军杀气凝旌旆。
陈琳书记本翩翩，料敌张兵夺酒泉。圣主好文兼好武，封侯莫比汉皇年。
[页]卷,册....[2605]236,7
第23笔
　　　　效古秋夜长　钱起
秋汉飞玉霜，北风扫荷香。含情纺织孤灯尽，拭泪相思寒漏长。
簷前碧云静如水，月吊栖乌啼鸟起。谁家[2605]少妇事鸳机，锦幕云屏深掩扉。
白玉窗中闻落叶，应怜寒女独无衣。
[页]卷,册....[2606]236,7
第24笔
　　　　卧病李员外题扉而去　钱起
僻陋病者居，蒿莱行迳失。谁知簪绂贵，能问幽忧疾。
珂声未驻门，兰气先入室。沈疴不冠带，安得候蓬荜。
清扬（一作青阳）去莫寻，离念顷来侵。雀栖高窗静，日出修桐阴。
枕上忆君子，悄悄唯苦心。
[页]卷,册....[2606]236,7
第25笔
　　　　酬王维春夜竹亭赠别　钱起
山月随客来，主人兴不浅。今宵竹林下，谁觉花源远。
惆怅曙（一作晓）莺啼，孤云还绝𪩘。
[页]卷,册....[2606]236,7
第26笔
　　　　山中寄时校书　钱起
蓬莱紫气（一作之子）温如玉，唯予知尔阳春曲。别来几日芳荪绿，百花酒满（一作满眼）不见君，
青山一望心（一作觞）断续。
[页]卷,册....[2606]236,7
第27笔
　　　　送李四擢第归觐省　钱起
当年贵得意，文字各争名。齐唱阳春曲，唯君金玉声。
悬黎宝中出，高价世难掩。鸿羽不低飞，龙津徒自险。
直矜鹦鹉赋，不贵芳桂枝。少俊蔡邕许，长鸣唐举知。
梁城下熊轼，朱戟何𬀩耀。才子欲归宁，棠花已含笑。
高门知庆大，子孝觉亲荣。独揽还珠美，宁唯问绢情。
离筵不尽醉，掺（一作操）袂一何早。马蹄西别轻，树色东看好。
行尘忽不见，惆怅青门道。
[页]卷,册....[2606]236,7
第28笔
　　　　过曹钧隐居（一作者）　钱起
荃蕙有奇性，馨香道为人。不居众芳下，宁老空林春。
之子秉高节，攻文还守真。素书寸阴尽，流水怨情[2606]（一作声）新。
济济振缨客，烟霄各致身。谁当举玄晏，不使作良臣。
[页]卷,册....[2607]236,7
第29笔
　　　　哭曹钧　钱起
苦节推白首，怜君负此生。忠荩名空在（一作立），家贫道不行。
朝来相忆访蓬荜，只谓渊明犹卧疾。忽见江南吊鹤来，始知天上文星失。
尝恨知音千古稀，那堪夫子九泉归。一声邻笛残阳里，酹酒空堂泪满衣。
[页]卷,册....[2607]236,7
第30笔
　　　　东阳郡斋中诣南山招韦十（一作东阳郡斋书事）　钱起
霁来海半（一作畔）山，隐映城上（一作中）起。中峰落照时，残雪翠微里。
同心久为别，孤兴那对此。良会何迟迟，清扬（一作阳）瞻则迩。
[页]卷,册....[2607]236,7
第32笔
　　　　沭阳古渡作　钱起
日落问津处，云霞残碧空。牧牛避田烧，退鹢随潮风。
回首故乡远，临流此路穷。翩翩青冥去，羡彼高飞鸿。
[页]卷,册....[2607]236,7
第33笔
　　　　卧疾答刘道士　钱起
白露蚕（一作虫）已丝（一作急），空林日凄清。寥寥昼扉掩，独卧秋窗明。
宝字比仙药，羽人寄柴荆。长吟想风驭，怳若升蓬瀛。
[页]卷,册....[2607]236,7
第34笔
　　　　梦寻西山准上人　钱起
别处秋泉声，至今犹在耳。何尝梦魂去，不见雪山子。
新月隔林时，千峰（一作灯）翠微里。言忘心更寂，迹灭云自处。
觉来缨上尘，如洗功德水。
[页]卷,册....[2608]236,7
第35笔
　　　　长安旅宿　钱起
九秋旅夜长，万感何时歇。蕙花渐寒暮，心事犹楚越。
直躬邅世道，咫步隔天阙。每闻长乐钟，载泣灵台月。
明旦北门外，归途堪白发。
[页]卷,册....[2608]236,7
第36笔
　　　　过桐柏山　钱起
秋风过楚山，山静秋声晚。赏心无定极，仙步亦清远。
返照云窦空，寒流石苔浅。羽人昔已去，灵迹欣方践。
投策谢归途，世缘从此遣。
[页]卷,册....[2608]236,7
第37笔
　　　　李士曹厅对雨　钱起
春雨暗重城，讼庭深更寂。终朝人吏少，满院烟云集（一作积）。
湿鸟压花枝，新苔宜砌石。掾曹富文史，清兴对词客。
爱尔蕙兰丛，芳香饱时泽。
[页]卷,册....[2608]236,7
第38笔
　　　　登胜果寺南楼雨中望严协律　钱起
微雨侵晚阳，连山半藏碧。林端陟香榭，云外迟来客。
孤村凝片烟，去水生远白。但隹川原趣，不觉城池夕。
更喜眼中人，清光渐咫尺。
[页]卷,册....[2608]236,7
第39笔
　　　　冬夜题旅馆　钱起[2608]
退飞忆林薮，乐业羡黎庶。四海尽穷途，一枝无宿处。
严冬北风急，中夜哀鸿去。孤烛思何深，寒窗坐难曙。
劳歌待明发，惆怅盈百虑。
[页]卷,册....[2609]236,7
第40笔
　　　　自终南山晚归　钱起
采苓日往还，得性非樵隐。白水到初阔，青山辞尚近。
绝境胜无倪，归途兴不尽。沮溺时返顾，牛羊自相引。
逍遥不外求，尘虑从兹泯。
[页]卷,册....[2609]236,7
第41笔
　　　　早渡伊川见旧邻作　钱起
鶤鸡鸣早霜，秋水寒旅涉。渔人昔邻舍，相见具舟楫。
出浦兴未尽，向山心更惬。村落通白云，茅茨隐红叶。
东皋满时稼，归客欣复业。
[页]卷,册....[2609]236,7
第42笔
　　　　夕发箭场岩下作　钱起
行役不遑安，在幽机转发。山谷无明晦，溪霞自兴没。
朝栉杉下风，夕饮石上月。懿尔青云士，垂缨朝凤阙。
宁知采竹人，每食惭薇蕨。
[页]卷,册....[2609]236,7
第43笔
　　　　同李五夕次香山精舍访宪上人　钱起
彼岸闻山钟，仙舟过苕水。松门入幽映，石径趋迤逦。
初月开草堂，远公方觏止。忘言在闲夜，凝念得微理。
泠泠功德池，相与涤心耳。
[页]卷,册....[2609]236,7
第44笔
　　　　雨中望海上怀郁林观中道侣　钱起
山观海头雨，悬沫动烟树。只疑苍茫里，郁岛欲飞去。
大块怒天吴，惊潮荡云路。群真俨盈想，一苇不可[2609]渡。
惆怅赤城期，愿假轻鸿驭。
[页]卷,册....[2610]236,7
第45笔
　　　　广德初銮驾出关后登高愁望二首　钱起
长安不可望，远处边愁起。辇毂混戎夷，山河空表里。
黄云压城阙，斜照移烽垒。汉帜远成霞，胡马来如蚁。
不知涿鹿战，早晚蚩尤死。渴日候河清，沈忧催暮齿。

愁看秦川色，惨惨云景晦。乾坤暂运行，品物遗覆载。
黄尘涨戎马，紫气随龙旆。掩泣指关东，日月妖氛外。
臣心寄远水，朝海去如带。周德更休明，天衢伫开泰。

[页]卷,册....[2610]236,7
第46笔
　　　　独往覆釜山寄郎士元　钱起
赏心无远近，芳月好登望。胜事引幽人，山下复山上。
将寻洞中药，复爱湖外嶂。古壁苔入云，阴溪树穿浪。
谁言世缘绝，更惜知音旷。莺啼绿萝春，回首还（一作远）惆怅。
[页]卷,册....[2610]236,7
第47笔
　　　　送王季友赴洪州幕下　钱起
列郡皆用武，南征所从谁。诸侯重才略，见子如琼枝。
抚剑感知己，出门方远辞。烟波带幕府，海日生红旗。
问我何功德，负恩留玉墀。销魂把别袂，愧尔酬明时。
[页]卷,册....[2610]236,7
第48笔
　　　　客舍赠郑贲　钱起
结交意不薄，匪席言莫违。世义随波久，人生知己稀。
先鸣誓相达，未遇还相依。一望金门诏，三看黄鸟飞。
暝投同旅食，朝出易儒衣。嵇向林庐接，携手行将归。
[页]卷,册....[2610]236,7
第49笔
　　　　山中春仲寄汝上王恒颍川沈冲（一作中）　钱起[2610]
隐者守恬泊，春山日深净。谁知蟠木材，得性无人境。
座隅泉出洞，竹上云起岭。饥貁入山厨，饮虹过药井。
前溪堪放逸，仲月好风景。游目来远思，摘芳寄汝颍。
[页]卷,册....[2611]236,7
第50笔
　　　　南中春意（一作思）　钱起
入仕无知言，游方随世道。平生愿开济，遇物干怀抱。
已阻青云期，甘同散樗老。客游南海曲，坐见韶阳早。
旧国别佳人，他乡思芳草。惜无鸿鹄翅，安得凌苍昊。
[页]卷,册....[2611]236,7
第51笔
　　　　东陵药堂寄张道士　钱起
木落苍山空，当轩秋水色。清且振衣坐，永吟意何极。
愿言金丹寿，一假鸾凤翼。日夕开真经，言忘心更默。
玄都有仙子，采药早相识。烟霞（一作路）难再期，焚香空叹息。
[页]卷,册....[2611]236,7
第52笔
　　　　苦雨忆皇甫冉　钱起
凉雨门巷深，穷居成习静。独吟愁霖雨，更使秋思永。
疲疴苦昏垫，日夕开轩屏。草木森已悲，衾帱清且冷。
如何游宦客，江海随泛梗。延首长相思，忧襟孰能整。
[页]卷,册....[2611]236,7
第53笔
　　　　寄任山人　钱起
天阶崇黼黻，世路有趋竞。独抱中孚爻，谁知苦寒咏。
行潦难朝海，散材空遇圣。岂无鸣凤时，其如问津命。
所思青山郭，再梦绿萝迳。林泉春可游，羡尔得其性。
[页]卷,册....[2611]236,7
第54笔
　　　　登秦岭半岩遇雨　钱起
屏翳忽腾气，浮阳惨无晖。千峰挂飞雨（一作瀑），百尺摇翠微。
震电（一作霓）闪云迳，奔流翻石矶。倚岩假松盖，[2611]临水羡荷衣。
不得采苓去，空思乘月归。且怜东皋上，水（一作黍）色侵荆扉。
[页]卷,册....[2612]236,7
第55笔
　　　　杪秋南山西峰题准上人兰若　钱起
向山□霁色，步步豁幽性。返照乱流明，寒空千嶂净。
石门有余好，霞残月欲映。上诣远公庐，孤峰悬一迳。
云里隔窗火，松下闻（一作间下）山磬。客到两忘言，猿心与禅定。
[页]卷,册....[2612]236,7
第56笔
　　　　田园雨后赠邻人　钱起
安排常任性，偃卧晚开户。樵客荷蓑归，向来春山雨。
残云虹未落，返景霞初吐。时鸟鸣村墟，新泉遶林圃。
尧年尚恬泊，邻里成太古。室迩人遂遥，相思怨芳杜。
[页]卷,册....[2612]236,7
第57笔
　　　　天门谷题孙逸人石壁　钱起
崖石（一作口）乱流处，竹深斜照归。主人卧磻石，心耳涤清晖。
春雷近作解，空谷半芳菲。云栋彩虹宿，药圃蝴蝶飞。
恶嚣慕嘉遯，几夜瞻少微。相见竟何说，忘情同息机。
[页]卷,册....[2612]236,7
第58笔
　　　　蓝溪休沐寄赵八给事　钱起
虫鸣归旧里，田野秋农闲。即事敦夙尚，衡门方再关。
夕阳入东篱，爽气高前山。霜蕙后时老，巢禽知暝还。
侍臣黄枢宠，鸣玉青云间。肯想观鱼处，寒泉照发斑。
[页]卷,册....[2612]236,7
第59笔
　　　　游辋川至南山寄谷口王十六　钱起
山色不厌远，我行随处（一作趣）深。迹幽青萝迳，思绝孤霞岑。
独鹤引过浦，鸣猿呼入林。褰裳百泉里，一步一清心。
王子在何处，隔云鸡犬音。折麻定延伫，乘月期招寻。
[页]卷,册....[2612]236,7
第60笔
　　　　蓝田溪与渔者宿　钱起
独游屡忘归，况此隐沦处。濯发清泠泉，月明不能去。
更怜垂纶叟，静若沙上鹭。一论白云心，千里沧洲（一作浪）趣。
芦中夜火尽，浦口秋山曙。叹息分枝禽，何时更相遇。
[页]卷,册....[2613]236,7
第61笔
　　　　淮上别范大　钱起
悲风陨凉叶，送归怨南楚。穷年将别离，寸晷申宴语。
长淮流不尽，征櫂忽复举。碧落半愁云，黄鹤时顾侣。
游宦且未达，前途各修阻。分袂一相嗟，良辰更何许。
[页]卷,册....[2613]236,7
第62笔
　　　　离居夜雨奉寄李京兆　钱起
永夜不可度，蛩吟秋雨滴。寂寞想章台，始叹云泥隔。
雷声匪君车，犹时过我庐。电影非君烛，犹能明我目。
如何琼树枝，梦里看不足。望望佳期阻，愁生寒草绿。
[页]卷,册....[2613]236,7
第63笔
　　　　叹毕少府以持法无隐见系　钱起
用法本禁邪，尽心翻自极。毕公在囹圄，世事何纠缠。
翠凤呈其瑞，虞罗寄铩翼。囚中千念时，窗外百花色。
落景闭圜扉，春虫网丛棘。古人不念文，纷泪莫沾臆。
[页]卷,册....[2613]236,7
第64笔
　　　　小园招隐　钱起
支离鲜兄弟，形影如手足。但遂饮冰节，甘辞代耕禄。
斑衣在林巷，始觉无羁束。交柯低户阴，闲鸟将雏宿。
穷通世情阻，日夜苔径绿。谁言北郭贫，能分晏婴粟。
[页]卷,册....[2613]236,7
第65笔
　　　　过温逸人旧居　钱起[2613]
返真难合道，怀旧仍无吊。浮俗渐浇淳，斯人谁继妙。
声容在心耳，宁觉阻言笑。玄堂闭几春，拱木齐云峤。
鹤传居（一作若）士舞，猿得苏门啸。酹酒片阳微，空山想埋照。
[页]卷,册....[2614]236,7
第66笔
　　　　县内水亭晨兴听讼　钱起
晨光起宿露，池上判黎甿。借问秋泉色，何如拙宦情。
磨铅辱利用，策蹇愁前程。昨夜明月满，中心如鹊惊。
负恩时易失，多病绩难成。坐惜寒塘晚，霜风吹杜蘅。
[页]卷,册....[2614]236,7
第67笔
　　　　海畔秋思　钱起
匡济难道合，去留随兴牵。偶为谢客事，不顾平子田。
魏阙贲翘楚，此身长弃捐。箕裘空在念，咄咄（一作拙诎）谁推贤。
无用即明代，养疴仍壮年。日夕望佳期，帝乡路几千。
秋风晨夜起，零落愁芳荃。
[页]卷,册....[2614]236,7
第68笔
　　　　太子李舍人城东别业（一作李祭酒别业俯视川林前带雷岫）　钱起
南山转群木，昏晓拥山翠。小泽近龙居，清苍常雨气。
君家北原（一作源）上，千金买胜事。丹阙退朝回，白云迎赏至。
新晴村落外，处处烟景异。片水明断岸（一作崖），余霞入古寺。
东皋指归翼，目尽有余意。
[页]卷,册....[2614]236,7
第69笔
　　　　谷口新居寄同省朋故　钱起
种黍傍烟溪，榛芜兼沮洳。亦知生计薄，所贵隐身处。
橡栗石上村（一作林），莓苔水中路。萧然授衣日，得此还山趣。
汲井爱秋泉，结茅因古树。闲云与幽鸟，对我不能去。
寄谢鸳鹭群，狎鸥拙所慕。
[页]卷,册....[2614]236,7
第70笔
　　　　京兆尹厅前甘棠树降甘露　钱起
内史用尧意，理京宣惠慈。气和祥则降，孰谓天难知。
济旱露为兆，有如埙应篪。岂无夭桃树，洒此甘棠[2614]枝。
玉色与人净，珠光临笔垂。协风与之俱，物性皆熙熙。
何必凤池上，方看作霖时。
[页]卷,册....[2615]236,7
第71笔
　　　　秋夜作　钱起
万计各无成，寸心日悠漫。浮生竟何穷，巧历不能算。
流落四海间，辛勤百年半。商歌向秋月，哀韵兼浩叹。
寤寐怨佳期，美人隔霄汉。寒云度穷水，别业遶垂幔。
窗中问谈鸡，长夜何时旦。
[页]卷,册....[2615]236,7
第72笔
　　　　观村人牧山田　钱起
六府且未盈，三农争务作。贫民乏井税，塉土皆垦凿。
禾黍入寒云，茫茫半山郭。秋来积霖雨，霜降方铚获。
中田聚黎甿，反景空村落。顾惭不耕者，微禄同卫鹤。
庶追周任言，敢负谢生诺。
[页]卷,册....[2615]236,7
第73笔
　　　　裴侍郎湘川回以青竹筒相遗因而赠之　钱起
楚竹青玉润，从来湘水阴。缄书取直节，君子知虚心。
入用随宪简，积文不受金。体将丹凤直，色映秋霜深。
宁肯假伶伦，谬为龙凤吟。唯将翰院（一作苑）客，昔（一作惜）秘瑶华音。
长跪捧嘉贶，岁寒惭所钦。
[页]卷,册....[2615]236,7
第74笔
　　　　东城初陷与薛员外王补阙暝投南山佛寺　钱起
日昃石门里，松声山寺寒。香云空静影，定水无惊湍。
洗足解尘缨，忽觉天形（一作影）宽。清钟扬虚谷，微月深重峦。
噫我朝露世，翻浮（一作波）与波（一作浮）澜。行运遘忧患，何缘亲盘桓。
庶将镜中象，尽作无生观。
[页]卷,册....[2615]236,7
第75笔
　　　　奉和张荆州巡农晚望　钱起
太清霁云雷，阳春陶物象。明牧行春令，仁风助升长。
时和俗勤业，播殖农厥壤。阴阴桑陌连，漠漠水田广。
郡中忽无事，方外还独往。日暮驻归轩，湖山有佳赏。
宣城传逸韵，千载谁此响。
[页]卷,册....[2615]236,7
第76笔
　　　　送包何东游　钱起
水国尝独往，送君还念兹。湖山远近色，昏旦烟霞时。
子好谢公迹，常吟孤屿诗。果乘扁舟去，若与白鸥期。
野趣及春好，客游欣此辞。入云投馆僻，采碧过帆迟。
江上日回首，琴中劳别思。春鸿刷归翼，一寄杜蘅枝。
[页]卷,册....[2616]236,7
第77笔
　　　　酬陶六辞秩归旧居见柬　钱起
靖节昔高尚，令孙嗣清徽。旧庐云峰下，献岁车骑归。
去俗因解绶，忆山得采薇。田畴春事起，里巷相寻稀。
渊明醉乘兴，闲门只掩扉。花禽惊曙月，邻女上鸣机。
毕娶愿已果，养恬志宁违。吾东挂朝服，同尔缉荷衣。
[页]卷,册....[2616]236,7
第78笔
　　　　奉使采箭簳竹谷中晨兴赴岭　钱起
孤客倦夜坐，闻猿乘早发。背溪已斜汉，登栈尚残月。
重峰转森爽，幽步更超越。云木耸鹤巢，风萝扫虎穴。
人群徒自远，世役终难歇。入山非买山，采竹异采蕨。
谁见子牟意，悁劳书魏阙。
[页]卷,册....[2616]236,7
第79笔
　　　　同严逸人东溪泛舟　钱起
子陵江海心，高迹此闲放。渔舟在溪水，曾是敦夙尚。
朝霁收云物，垂纶独清旷。寒花古岸傍，唳鹤晴沙上。
纷吾好贞逸，不远来相访。已接方外游，仍陪郢中唱。
欢言尽佳酌，高兴延秋望。日暮浩歌还，红霞乱青嶂。
[页]卷,册....[2616]236,7
第80笔
　　　　过沈氏山居　钱起[2616]
鸡鸣孤烟起，静者能卜筑。乔木出云心，闲门掩山腹。
贫交喜相见，把臂欢不足。空林留宴言，永日清耳目。
泉声冷尊俎，荷气香童仆。往往仙犬鸣，樵人度深竹。
酒酣出谷口，世网何羁束。始愿今不从，区区折腰禄。
[页]卷,册....[2617]236,7
第81笔
　　　　赠柏岩老人　钱起
日与麋鹿群，贤哉买山叟。庞眉忽相见，避世一何久。
林栖古崖曲，野事佳春后。瓠叶覆荆扉，栗苞垂瓮牖。
独歌还独酌，不耕亦不耦。硗田隔云溪，多雨长稂莠。
烟霞得情性，身世同刍狗。寄谢营道人，天真此翁有。
[页]卷,册....[2617]236,7
第82笔
　　　　送薛判官赴蜀　钱起
横笛（一作吹）声转悲，羽觞酣欲别。举目叩关远，离心不可说。
边陲劳帝念，日下降才杰。路极巴水长，天衔剑峰缺。
单车动夙夜，越境正炎节。星桥过客稀，火井蒸云热。
阴符能制胜，千里在坐决。始见儒者雄，长缨系余孽。
[页]卷,册....[2617]236,7
第83笔
　　　　诏许昌崔明府拜补阙　钱起
儒者久营道，诏书方问贤。至精一耀世，高步谁同年。
何树可栖凤，高梧枝拂天。脱身凫舄里，载笔虎闱前。
日月传轩后，衣冠真列仙。则知骊龙珠，不秘清泠泉。
才子贵难见，郢歌空复传。惜哉效颦客，心想（一作赏）劳婵娟。
[页]卷,册....[2617]236,7
第84笔
　　　　仲春晚寻覆釜山　钱起[2617]
蝴蝶弄和风，飞花不知晚。王孙寻芳草，步步忘路远。
况我爱青山，涉趣皆游践。萦回必中路，阴晦阳复显。
古岸生新泉，霞峰映雪𪩘。交枝花色异，奇石云根浅。
碧洞志忘归，紫芝行可搴。应嗤嵇叔夜，林卧方沈湎。
[页]卷,册....[2618]236,7
第85笔
　　　　赠东邻郑少府　钱起
一闻白雪唱，愿见清扬久。谁谓结绶来，得陪趋府后。
小邑蓝溪上，卑栖惬所偶。忘言复连墙，片月亦携手。
草色同春迳，莺声共高柳。美景百花时，平生一杯（一作盏）酒。
圣朝法天地，以我为刍狗。秩满归白云，期君访谷口。
[页]卷,册....[2618]236,7
第86笔
　　　　谢张法曹万顷小山暇（一作假）景见忆　钱起
乐道随去处，养和解朝簪。茅堂近丹阙，佳致亦（一作一）何深。
退食不趋府，忘机还在林。清风乱流上，永日小山阴。
解箨雨中竹，将雏花际禽。物华对幽寂，弦酌兼咏吟。
自昔仰高步，及兹劳所钦。郢歌叨继组，知己复知音。
[页]卷,册....[2618]236,7
第87笔
　　　　罢章陵令山居过中峰道者二首　钱起
宁辞园令秩，不改渊明调。解印无与言，见山始一笑。
幽人还绝境，谁道苦奔峭。随云剩渡溪，出门更垂钓。
吾庐青霞里，窗树玄猿啸。微月清风来，方知散发妙。

丘壑趣如此，暮年始栖偃。赖遇无心云，不笑归来晚。
鸣鸠拂红枝，初服傍清畎。昨日山僧来，犹嫌嘉遯浅。
托君紫阳家，路灭心更远。梯云创其居，抱犊上绝𪩘。
杏田溪一曲，霞境（一作迳）峰几转。路（一作跂）石挂飞[2618]泉，谢公应在眠。
愿言携手去，采药长不返。

[页]卷,册....[2619]236,7
第88笔
　　　　登覆釜山遇道人二首　钱起
晨策趣无涯，名山深转秀。三休变覆景，万转迷宇宙。
攀崖到天窗，入洞穷玉溜。侧迳蹲怪石，飞萝掷惊狖。
花间炼药人，鸡犬和乳窦。散发便迎客，采芝仍满袖。
郭璞赋游仙，始愿今可就。

真气重嶂里，知君嘉遯幽。山阶压丹穴，药井通洑（一作伏）流。
道者带经出，洞中携我游。欲骖白蜺去，且为紫芝留。
忽忆武陵事，别家疑数秋。

[页]卷,册....[2619]236,7
第89笔
　　　　寻华山云台观道士　钱起
秋日西山明，胜趣引孤策。桃源数曲尽，洞口两岸坼。
还从冈象来，忽得仙灵宅。霓裳谁之子，霞酌能止客。
残阳在翠微，携手更登历。林（一作竹）行拂烟雨，溪望乱金碧。
飞鸟下天窗，褭松际云壁。稍寻玄踪远，宛入寥天寂。
愿言葛仙翁，终年炼玉液。
[页]卷,册....[2619]236,7
第90笔
　　　　海上卧病寄王临　钱起
离客穷海阴，萧辰归思结。一随浮云滞，几怨黄鹄别。
妙年即沈疴，生事多所阙。剑中负明义，枕上惜玄发。
之子良史才，华簪偶时哲。相思千里道，愁望飞鸟绝。
岁暮冰雪（一作霜）寒，淮湖不可越。百年去心虑，孤影守薄劣。
独余慕侣清，金石无休歇。
[页]卷,册....[2619]236,7
第91笔
　　　　登玉山诸峰偶至悟真寺　钱起
郭南云水佳，讼简野情发。紫芝每相引，黄绶不能𫄬。
稍入石门幽，始知灵境绝。冥搜未寸晷，仙迳俄九[2619]折。
蟠木盖石梁，崩岸（一作崖）露云穴。数峰拔昆仑（一作峤），秀色与空澈（一作彻）。
玉气交晴虹，桂花留曙月。半岩采珉者，一点如片雪。
真赏无前程，奇观宁暂辍。更闻东林磬，可听不可说。
兴中寻觉化，寂尔诸象灭。
[页]卷,册....[2620]236,7
第92笔
　　　　长安客舍赠李行父明府　钱起
藏器待（一作偶）时少，知人自古难。遂令丹穴凤，晚食金琅玕。
谁谓兵戈际，鸣琴方一弹。理烦善用简，济猛能兼宽。
夙夜念黎庶，寝兴非宴安。洪波未静壑，何树不惊鸾。
凫舄傍京辇，甿心悬灌坛。高槐暗苦雨，长剑生秋寒。
旅食还为（一作时）客，饥年亦尽欢。亲劳携斗水，往往救泥蟠。
但恐酬明义，蹉跎芳岁阑。
[页]卷,册....[2620]236,7
第93笔
　　　　美杨侍御清文见示　钱起
伯牙道丧来，弦绝无人续。谁知绝唱后，更有难和曲。
层峰与清流，逸势竞奔蹙。清文不出户，仿像皆在目。
雾雪看满怀，兰荃坐盈掬。孤光碧潭月，一片昆仑玉。
初见歌阳春，韶光变枯木。再见吟白雪，便觉云肃肃。
则知造化源，方寸能展缩。斯文不易遇，清爽心岂足。
愿言书诸绅，可以为佩服。
[页]卷,册....[2620]236,7
第94笔
　　　　山居新种花药与道士同游赋诗　钱起
自乐鱼鸟性，宁求农牧资。浅深爱岩壑，疏凿尽幽奇。
雨花相助好，莺鸣春草时。种兰入山翠，引葛上花枝。
风露柝红紫，缘溪复映池。新泉香杜若，片石引（一作隐）江蓠。
宛谓武陵洞，潜应造化移。杖策携烟客，满袖掇芳蕤。
蝴蝶舞留我，仙鸡闲傍篱。但令黄精熟，不虑韶光迟。
笑指云萝迳，樵人那得知。
[页]卷,册....[2620]236,7
第95笔
　　　　初黄绶赴蓝田县作　钱起
蟠木无匠伯，终年弃山樊。苦心非良知，安得入君门。
忽忝英达顾，宁窥造化恩。萤光起腐草，云翼腾沈[2620]鲲（一作鹍）。
片石世何用，良工心所存。一叨尉京甸，三省惭黎元。
贤尹正趋府，仆夫俨归轩。眼中县胥色，耳里苍生言。
居人散山水，即景（一作境）真桃源。鹿聚入田迳，鸡鸣隔岭村。
餐和俗久清（一作静），到邑政空论。且嘉讼庭寂，前阶满芳荪。
[页]卷,册....[2621]236,7
第96笔
　　　　归义寺题震上人壁（寺即神尧皇帝读书之所，龙飞后创为精舍。）　钱起
入谷逢雨花，香绿引幽步。招提饶泉石，万转同一趣。
向背森碧峰，浅深罗古树。尧皇未登极，此地曾隐雾。
秘谶得神谋，因高思虎踞。太阳忽临照，物象俄光煦。
梵王宫始开，长者金先布。白水入禅境，砀山通觉路。
往往无心云，犹起潜龙处。仍闻七祖后，佛子继调御。
溪鸟投慧灯，山蝉饱甘露。不作解缨客，宁知舍筏喻。
身世已悟空，归途复（一作独）何去。
[页]卷,册....[2621]236,7
第97笔
　　　　奉和圣制登会昌山应制（一作赵起诗）　钱起
睿想入希夷，真游到具茨。玉銮登嶂远，云辂出花迟。
泉壑凝神处，阳和布泽时。六龙多顺动，四海正雍熙。
[页]卷,册....[2622]237,7
第98笔
　　　　省中对雪寄元判官拾遗昆季（一作寄谢舍人昆季）　钱起
万点瑶台雪，飞来锦帐前。琼枝应比净，鹤发敢争先（一作妍）。
散影成花月，流光透竹烟。今朝谢家兴，几处郢歌传。
[页]卷,册....[2622]237,7
第99笔
　　　　山斋独坐喜玄上人夕至（一作见访）　钱起
舍下虎溪径，烟霞入暝开。柴门兼竹静，山月与僧来。
心莹红莲（一作莲花）水，言忘绿茗杯。前峰曙更好（一作早），斜汉欲西回。
[页]卷,册....[2622]237,7
第100笔
　　　　秋夜寄张韦二主簿　钱起
凉夜褰帘好，轻云（一作风）过月初。碧空河色（一作汉）浅，红（一作松）叶露（一作落，一作雨）声虚。
道阻（一作隔）天难问，机忘世易（一作久）疏。不知双翠凤，栖棘复何如。
[页]卷,册....[2622]237,7
第101笔
　　　　归故山路逢邻居隐者　钱起
握手云栖路，潸然恨几重。谁知绿林盗，长占彩霞峰。
心死池塘草，声悲石径松。无因芳杜月，琴酒更相逢。
[页]卷,册....[2623]237,7
第102笔
　　　　落第刘拾遗相送东归　钱起
不醉百花酒，伤心千里归。独收和氏玉，还采旧山薇。
出处离心尽，荣枯会面稀。预愁芳草色，一径入衡闱。
[页]卷,册....[2623]237,7
第103笔
　　　　和刘七读书　钱起
夜雨深馆静，苦心黄卷前。云阴留墨沼，萤影傍华编。
梦鸟富清藻，通经仍妙年。何愁丹穴凤，不饮玉池泉。
[页]卷,册....[2623]237,7
第104笔
　　　　早下江宁　钱起
暮天微雨散，凉吹片帆轻。云物高秋节，山川孤客情。
霜苹留楚水，寒雁别吴城。宿浦有归梦，愁猿莫夜鸣。
[页]卷,册....[2623]237,7
第105笔
　　　　登复州南楼　钱起
孤树延春日（一作色），他山卷曙霞。客心湖上雁，归思日边花。
行李迷方久，归期涉岁赊。故人云路隔，何处寄瑶华。
[页]卷,册....[2623]237,7
第106笔
　　　　江陵晦日陪诸官泛舟　钱起[2623]
节物堪为乐，江湖有主人。舟行深更好，山趣久弥新。
尊酒平生意，烟花异国春。城南无夜月，长袖莫留宾。
[页]卷,册....[2624]237,7
第107笔
　　　　县城秋夕　钱起
山城日易夕，愁生（一作坐）先掩扉。俸薄不沽酒，家贫忘授衣。
露重蕙花落，月冷莎鸡飞。效拙惭无补，云林叹再归。
[页]卷,册....[2624]237,7
第108笔
　　　　秋夜梁七兵曹同宿二首　钱起
一笑不可得，同心相见稀。摘菱频贳酒，待月未扃扉。
星影低惊鹊，虫声傍旅衣。卑栖岁已晚，共羡雁南飞。

好欲（一作饮）弃吴（一作真）道，今宵又遇君。老夫相劝酒，稚子待题文。
月下谁家笛，城头几片云。如何此幽兴，明日重难群。

[页]卷,册....[2624]237,7
第109笔
　　　　和万年成少府寓直　钱起
赤县新秋夜，文人藻思催。钟声自仙掖，月色近霜台。
一叶兼萤度，孤云带雁来。明朝紫书下，应问长卿才。
[页]卷,册....[2624]237,7
第110笔
　　　　春夜过长孙绎别业　钱起
佳期难再得，清夜此云林。带竹新泉冷，穿花片月深。
含毫凝逸思，酌水话幽心。不觉星河转，山枝惊曙禽。
[页]卷,册....[2624]237,7
第111笔
　　　　题温处士山居　钱起
谁知白云外（一作里），别有绿萝春。苔绕溪边径，花深（一作侵）洞里人。
逸妻看种药，稚子伴垂纶。颍上逃尧者，何如此养真。
[页]卷,册....[2625]237,7
第112笔
　　　　题陈季壁　钱起
郢人何苦调，饮水仍布衾。烟火昼不起，蓬蒿春欲深。
前庭少乔木，邻舍问新禽。虽有征贤诏，终伤不遇心。
[页]卷,册....[2625]237,7
第113笔
　　　　赠邻居齐六司仓　钱起
沈冥众所遗，咫尺绝佳期。始觉衡门下，翛然太古时（一作姿）。
鸡声共邻（一作村）巷，烛影隔茅茨。坐惜牛羊迳，芳荪白露滋。
[页]卷,册....[2625]237,7
第114笔
　　　　送征雁　钱起
秋空万里净（一作静），嘹唳独（一作雁）南征。风急（一作凌）翻霜冷，云开见月惊。
塞长怯（一作怜）去翼，影灭有余声。怅望遥天外，乡愁满目生。
[页]卷,册....[2625]237,7
第115笔
　　　　宴郁林观张道士房　钱起
灭迹人世间，忘归象外情。竹坛秋月冷，山殿夜钟清。
仙侣披云集，霞杯达曙倾。同欢不可再，朝暮赤龙迎。
[页]卷,册....[2625]237,7
第116笔
　　　　秋夕与梁锽文宴　钱起[2625]
客到衡门（一作闲林）下，林（一作秋）香蕙草（一作芳蕙）时。好风能自至，明月不须期。
秋日（一作水，又作月）翻荷影，晴光（一作霜）脆柳枝（一作丝）。留欢美清夜，宁觉晓钟迟。（一作微官是底物，许日废言诗）
[页]卷,册....[2626]237,7
第117笔
　　　　哭空寂寺玄上（一作少林寺哭晖上人）　钱起
凄然双树下，垂泪远公房。灯续生前火，炉添没后香。
阴阶明片雪（一作古松韵旧榻），寒竹响空廊。寂灭应为乐，尘心徒自伤。
[页]卷,册....[2626]237,7
第118笔
　　　　题精舍寺　钱起
胜景不易遇，入门神顿清。房房占山色，处处分泉声。
诗思竹间得，道心松下生。何时来此地，摆落世间情。
[页]卷,册....[2626]237,7
第119笔
　　　　开元观遇张侍御　钱起
碧落忘归处，佳期不厌逢。晚凉生玉井，新暑避烟松。
欲醉流霞酌，还腥度竹钟。更怜琪树下，历历见遥峰。
[页]卷,册....[2626]237,7
第120笔
　　　　和人秋归终南山别业　钱起
旧居三顾后，晚节重幽寻。野迳到门尽，山窗连竹阴。
昔年莺山谷，今日凤归林。物外凌云操，谁能继此心。
[页]卷,册....[2626]237,7
第121笔
　　　　故相国苗公挽歌　钱起
灞（一作霸）陵谁宠葬，汉主念萧何。盛业留青史，浮荣逐逝波。
陇云仍作雨，薤露已成歌。凄怆平津阁，秋风[2626]吊客过。
[页]卷,册....[2627]237,7
第122笔
　　　　酬刘员外雨中见寄　钱起
苦雨滴兰砌，秋（一作凄）风生葛衣。潢污三迳绝，砧杵四邻稀。
分舆玄豹隐，不为湘燕飞。惭君角巾折，犹肯问衡闱。
[页]卷,册....[2627]237,7
第123笔
　　　　赋得归云送李山（一作友）人归华山　钱起
秀色横千里，归云积几重。欲依毛女岫，初卷少姨峰。
盖影随征马，衣香拂卧龙。祗应函谷上，真气日溶溶。
[页]卷,册....[2627]237,7
第124笔
　　　　过裴长官新亭　钱起
茅屋多新意，芳林昨试移。野人知石路，戏鸟认花枝。
慢（一作漫）水萦蓬户，闲云挂竹篱。到家（一作来）成一醉，归马不能骑。
[页]卷,册....[2627]237,7
第125笔
　　　　寄郢州郎士元使君　钱起
龙节知无事，江城不掩扉。诗传过客远，书到（一作别）故人稀。
坐啸看潮起，行春送雁归。望舒三五夜，思尽谢玄晖。
[页]卷,册....[2627]237,7
第126笔
　　　　过长孙宅与朗上人茶会　钱起
偶与息心侣，忘归才子家。玄谈兼藻思，绿茗代榴花。
岸帻看云卷，含毫任景斜。松乔若逢此，不复醉流霞。
[页]卷,册....[2627]237,7
第127笔
　　　　下第题长安客舍　钱起
不遂青云望，愁看黄鸟飞。梨花度寒食，客子未春衣。
世事随时变，交情与我违。空余主人柳，相见却依依。
[页]卷,册....[2628]237,7
第128笔
　　　　陪考功王（一作韦）员外城东池亭宴　钱起
无双锦帐郎，绝境（一作景）有林（一作池）塘。鹤静疏群羽，蓬开失众芳。
晴（一作青）山看不厌，流水趣何长。日晚催归骑，钟声下（一作促）夕阳。
[页]卷,册....[2628]237,7
第129笔
　　　　过孙员外蓝田山居　钱起
不知香署客，谢病翠微间。去幄兰将老，辞车雉亦闲。
近窗云出洞，当户竹连山。对酒溪霞晚，家人采蕨还。
[页]卷,册....[2628]237,7
第130笔
　　　　秋园晚沐　钱起
黄卷在穷巷，归来生道心。五株衰柳下，三径小园深。
倒薤翻成字，寒花不假林。庞眉谢群彦，独酌且闲吟。
[页]卷,册....[2628]237,7
第131笔
　　　　穷秋对雨　钱起
晦日连苦雨，动息更邅回。生事萍无定，愁心云不开。
翟门悲暝雀，墨灶上寒苔。始信宣城守，乘流畏曝腮。
[页]卷,册....[2628]237,7
第132笔
　　　　裴迪南门秋夜对月（一作裴迪书斋玩月之作）　钱起[2628]
夜来诗酒兴（一作意），月满（一作独上）谢公楼。影闭重门静，寒生独树秋。
鹊（一作鹤）惊随叶散，萤远入烟流。今夕遥天末，清光（一作晖）几处愁。
[页]卷,册....[2629]237,7
第133笔
　　　　和蜀县段明府秋城望归期　钱起
制锦蜀江静，飞凫汉阙遥。一兹风靡草，再视露盈条。
旅望多愁思，秋天更泬寥。河阳传丽藻，清韵入歌谣。
[页]卷,册....[2629]237,7
第134笔
　　　　晚归蓝田酬王维给事（一作中书常舍人）赠别　钱起
卑栖却得性，每与白云归。徇禄仍怀橘，看山免采薇。（一作别山如昨日，春露已沾衣。采蕨频盈手，看花空厌归）
暮禽先去马，新月待开扉。霄汉时回首，知音青琐闱。
[页]卷,册....[2629]237,7
第135笔
　　　　再得毕侍御书闻巴中卧病（一作疾）　钱起
芳信来相续，同心遥更亲。数重云外树，不隔眼中人。
梦寐花骢色，相思黄鸟（一作蕙草）春。更闻公干病，一夜二毛新。
[页]卷,册....[2629]237,7
第136笔
　　　　宿新里馆　钱起
愁人待晓难，秋雨暗凄凄。度烛萤时灭，传书雁渐低。
客来知计误，梦里泣津迷。无以逃悲思，寒螀处处啼。（一本作十句，从迷字下云：每食皆弹铗，归山耐杖藜。叔牙先得路，何日救沈泥。）
[页]卷,册....[2629]237,7
第137笔
　　　　谷口书斋寄杨补阙　钱起
泉壑带茅茨，云霞生薜帷。竹怜新雨后，山爱夕阳时。
闲鹭栖常早，秋花落更迟。家童扫萝迳，昨与故人[2629]期。
[页]卷,册....[2630]237,7
第138笔
　　　　衡门春夜　钱起
不厌晴林下，微风度葛巾。宁唯北窗月（一作客），自谓上皇人。
丛筿轻新暑，孤花占晚春。寄言庄叟蝶，与尔得天真。
[页]卷,册....[2630]237,7
第139笔
　　　　题吴通微主人　钱起
食贫无尽日（一作不知青云器），有（一作良）愿几时谐。长啸秋光晚，谁知志士怀。
朝烟不起灶，寒叶欲连阶。饮水仍留我，孤灯点（一作吟诗静）夜斋。
[页]卷,册....[2630]237,7
第140笔
　　　　晚次宿预馆　钱起
乡心不可问，秋气又相逢。飘泊方千里，离悲复几重。
回云随去雁，寒露滴鸣蛩。延颈遥天末，如闻故国钟。
[页]卷,册....[2630]237,7
第141笔
　　　　蓝上茅茨期王维补阙　钱起
山中人不见，云去夕阳过。浅濑寒鱼少，丛兰秋蝶多。
老年疏世事，幽性乐天和。酒熟思才子，溪头望玉珂。
[页]卷,册....[2630]237,7
第142笔
　　　　春霄（一作夜）寓直　钱起
养拙（一作性）惯云卧，为郎如鸟栖。不知仙阁峻，惟觉玉蝇低。
帐喜香烟暖，诗惭赐笔题。未央春漏促，残梦谢（一作讶）晨鸡。
[页]卷,册....[2630]237,7
第143笔
　　　　新昌里言怀　钱起
性拙偶从宦，心闲多掩扉。虽看北堂草，不望旧山薇。
花月霁来好，云泉堪梦归。如何建章漏，催著早朝衣。
[页]卷,册....[2631]237,7
第144笔
　　　　秋夜（一作晚秋）寄袁（一作王）中丞王（一作袁）员外　钱起
一夕盈千念，方知别者劳。衰荣难会面，魂梦暂同袍。
片月临阶（一作城）早，晴河度雁高。应怜蒋生迳，秋露满蓬蒿。
[页]卷,册....[2631]237,7
第145笔
　　　　九日闲居寄登高数子　钱起
初服栖穷巷，重阳忆旧游。门闲谢病日，心醉授衣秋。
酒尽寒花笑，庭空暝雀愁。今朝落帽客，几处管弦留。
[页]卷,册....[2631]237,7
第146笔
　　　　晚入宣城界（一作春江晚行）　钱起
斜日片帆阴，春风孤客心。山来指樵路（一作火），岸去惜花林。
海气蒸云黑，潮声隔雨深。乡愁不可道，浦宿听猿（一作草色晚莺）吟。
[页]卷,册....[2631]237,7
第147笔
　　　　静夜酬通上人问疾　钱起
东林生早凉，高枕远公房。大士看心后，中宵清（一作滴）漏长。
惊蝉出暗柳，微月隐回廊。何事沈疴久，含毫问药王。
[页]卷,册....[2631]237,7
第148笔
　　　　奉陪使君十四叔晚憩大云门寺　钱起[2631]
野寺千家外，闲行晚暂过。炎氛临水尽，夕照傍林多。
境对知心妄，人安觉政和。蝇床摇麈尾，佳趣满沧波。
[页]卷,册....[2632]237,7
第149笔
　　　　省中春暮酬嵩阳焦道士见招（一作中书省言怀因酬嵩阳张道士见寄）　钱起
朝花飞暝林，对酒伤春心。流年催素发，不觉映华簪。
垂老遇知己（一作明代），酬恩看寸阴。如何紫芝（一作多惭紫阳）客，相忆白云深。
[页]卷,册....[2632]237,7
第150笔
　　　　酬苗发员外宿龙池寺见寄　钱起
宁知待漏客，清夜此从容（一作在云松）。暂别迎车雉，还随护法龙。
香烟轻上月，林岭（一作栖鸽）静闻钟。郢曲传甘露，尘心洗几重。
[页]卷,册....[2632]237,7
第151笔
　　　　贞懿皇后挽词　钱起
淑丽诗传美，徽章礼饰（一作节）哀。有恩加象服，无日祀高禖。
晓月孤秋殿，寒山出夜台。通灵深眷想，青鸟独飞来。
[页]卷,册....[2632]237,7
第152笔
　　　　岁初归旧山（一本题下有酬寄皇甫侍御六字，又作献岁初归旧居酬皇甫侍御见寄。）　钱起
欲知愚谷好，久别与春还。莺暖初归树，云晴却恋山。
石田耕种少，野客性（一作旧）情闲。求仲应难见，残阳且掩关。
[页]卷,册....[2632]237,7
第153笔
　　　　銮驾避狄岁寄别韩云卿　钱起
白发壮心死，愁看国步移。关山（一作河）惨无色，亲爱忽惊离。
影绝龙分剑，声哀鸟恋枝。茫茫云海外，相忆[2632]不相知。
[页]卷,册....[2633]237,7
第154笔
　　　　咏白油帽送客　钱起
薄质惭加首，愁（一作微）阴幸庇身。卷舒无定日，行止必依人。
已沐脂膏惠，宁辞雨露频。虽同客衣色，不染洛阳尘。
[页]卷,册....[2633]237,7
第155笔
　　　　蓝上采石芥寄前李明府　钱起
渊明遗爱处，山芥绿芳初。玩此春阴色，犹滋夜雨余。
隔溪烟叶小，覆石雪花舒。采采还相赠，瑶华信不如。
[页]卷,册....[2633]237,7
第156笔
　　　　送赟法师往上都　钱起
远近化人天，王城指日边。宰君迎说法，童子伴随缘。
到处花为雨，行时杖出泉。今宵松月下，门闭想安蝉。
[页]卷,册....[2633]237,7
第157笔
　　　　送沈少府还江宁　钱起
远宦碧云外，此行佳兴牵。湖山入闾井，鸥鸟傍神仙。
斜日背乡树，春潮迎客船。江楼新咏（一作兴）发，应与政声传。
[页]卷,册....[2633]237,7
第158笔
　　　　送虞说擢第东游　钱起
湖山不可厌，东望有余情。片玉登科后，孤舟任兴行。
月中严子濑，花际楚王城。岁暮云皋鹤，闻天更一鸣。
[页]卷,册....[2633]237,7
第159笔
　　　　送少微师西行（一作送僧自吴游蜀）　钱起
随缘忽西去，何日返东林。世路宁蹉（一作无期）别，空门久息（一作不住）心。
人烟一饭少，山雪独行深。天外猿啼处，谁闻清梵音。
[页]卷,册....[2634]237,7
第160笔
　　　　送昆山孙少府　钱起
徇禄近沧海，乘流看碧霄。谁知仙吏去，宛与世尘遥。
远帆背归鸟，孤舟抵（一作低）上潮。悬知讼庭静，窗竹日萧萧。
[页]卷,册....[2634]237,7
第161笔
　　　　送屈突司马充安西书记　钱起
制胜三军劲，澄清万里余。星飞庞统骥，箭发鲁连书。
海月低云旆，江霞入锦车。遥知太阿剑，计日斩鲸鱼。
[页]卷,册....[2634]237,7
第162笔
　　　　送时暹避难适荆南　钱起
三叹把离袂，七哀深我情。云天愁远别，豺虎拥前程。
驻马恋携手，隔河闻哭声。相思昏若梦，泪眼几时明。
[页]卷,册....[2634]237,7
第163笔
　　　　送边补阙东归（一本无此二字）省觐（一作觐省）　钱起
东去有余意（一作景），春风生赐（一作风生赐锦）衣。凤凰衔诏下，才子采兰归。
斗酒百花里，情人（一作人情）一笑稀。别离须计日，相望在彤闱。
[页]卷,册....[2634]237,7
第164笔
　　　　送弹琴李长史往（一作赴）洪州　钱起[2634]
抱（一作携）琴为傲吏，孤棹复南行。几度（一作处）秋江水，皆添白雪声。
佳期来客梦，幽思（一作兴）缓王程。佐牧无劳问，心和政自平。
[页]卷,册....[2635]237,7
第165笔
　　　　送宋征君让官还山　钱起
至人无滞迹，谒帝复思玄。魏阙辞花绶，春山有杏田。
紫霞开别酒（一作酌），黄鹤舞离弦。今夜思君梦，遥遥入洞天。
[页]卷,册....[2635]237,7
第166笔
　　　　送陈供奉恩敕放归觐省　钱起
得意今如此，清光不可攀。臣心尧日下，乡思楚云间。
杨柳依归棹，芙蓉栖旧山。采兰兼衣锦，何似买臣还。
[页]卷,册....[2635]237,7
第167笔
　　　　送外甥范勉赴任常州长史兼觐省　钱起
怜君展骥去，能解倚门愁。就养仍荣禄，还乡即昼游。
橘花低客舍，莼菜绕归舟。与报垂纶叟，知吾世网留。
[页]卷,册....[2635]237,7
第168笔
　　　　陇右送韦三还京　钱起
春风起东道，握手望京关。柳色从乡至，莺声送客还。
嘶骖顾近驿，归路出他山。举目情难尽，羁离失志间。
[页]卷,册....[2635]237,7
第169笔
　　　　送元评事归山居　钱起
忆家望云路，东去独依依。水宿随渔火，山行到竹扉。
寒花催酒熟，山犬喜人归。遥羡书窗下，千峰出翠[2635]微。
[页]卷,册....[2636]237,7
第170笔
　　　　送武进韦明府　钱起
理邑想无事，鸣琴不下堂。井田通楚越，津市半渔商。
卢橘垂残雨，红莲拆早霜。送君催白首，临水独思乡。
[页]卷,册....[2636]237,7
第171笔
　　　　送上官侍御　钱起
执简朝方下，乘轺去不赊。感恩轻远道，入幕比还家。
碣石春云色，邯郸古树花。飞书报明主，烽火（一作戍）静天涯。
[页]卷,册....[2636]237,7
第172笔
　　　　送郭秀才制举下第南游　钱起
失志思浪迹，知君晦近名。出关尘渐远，过郢兴弥清。
山尽溪初广，人闲舟自行。探幽无旅思，莫畏楚猿鸣。
[页]卷,册....[2636]237,7
第173笔
　　　　送夏侯审校书东归　钱起
楚乡飞鸟没（一作外），独与碧云（一作片帆）还。破镜催归客，残阳见旧山。
诗成流水上，梦尽花落间。傥寄相思字，愁人定解颜。
[页]卷,册....[2636]237,7
第174笔
　　　　送卫功曹赴荆南　钱起
汉家仍用武，才子晚成名。惆怅江陵去，谁知魏阙情。
碧云愁楚水，春酒醉宜城。定想褰帷政，还闻坐啸声。
[页]卷,册....[2636]237,7
第175笔
　　　　送马使君赴郑州　钱起
东土忽无事，专城复任贤。喜观班瑞礼，还在偃兵年。
膏雨带荥水，归人耕圃田。遥知下车日，万井起新烟。
[页]卷,册....[2637]237,7
第176笔
　　　　送郎四补阙东归　钱起
无事共干世，多时废隐沦。相看恋簪组，不觉老风尘。
劝酒怜金别，伤心倍去春。徒言树萱草，何处慰离人。
[页]卷,册....[2637]237,7
第177笔
　　　　送陆三出尉　钱起
春草晚来色，东门愁送君。盛才仍下位，明代负奇文。
且乐神仙道，终随鸳鹭群。梅生寄黄绶，不日在青云。
[页]卷,册....[2637]237,7
第178笔
　　　　送安都秀才北还　钱起
年少工文客，言离却解颜。不嗟荆宝退，能喜彩衣还。
新月来前馆，高阳出故关。相思东北望，燕赵隔青山。
[页]卷,册....[2637]237,7
第179笔
　　　　送褚十一澡擢第归吴觐省　钱起
林表吴山色，诗人思不忘。向家流水便，怀橘彩衣香。
满酌留归骑，前程未夕阳。怆兹江海去，谁惜杜蘅芳。
[页]卷,册....[2637]237,7
第180笔
　　　　送费秀才归衡州　钱起[2637]
南望潇湘渚，词人远忆家。客心随楚水，归棹宿江花。
不畏心期阻，惟愁面会赊。云天有飞翼，方寸伫瑶华。
[页]卷,册....[2638]237,7
第181笔
　　　　送陆郎中　钱起
事边仍恋主，举酒复悲歌。粉署含香别，辕门载笔过。
莺声出汉苑，柳色过漳河。相忆情难尽，离居春草多。
[页]卷,册....[2638]237,7
第182笔
　　　　送僧归日本（一作东）　钱起
上国随缘住（一作至，一作去），来（一作东）途若梦行。浮天（一作云）沧海远，去世法舟（一作船）轻。
水月通禅观，鱼龙听梵声。惟怜一（一作慧）灯（一作塔）影，万里眼中明。
[页]卷,册....[2638]237,7
第183笔
　　　　送杨皞擢第游江南　钱起
行人临水去，新咏复新悲。万里高秋月（一作色），孤山远别时。
挂帆严子濑，酹酒敬亭祠。岁〔晏〕（宴）无芳杜，如何寄所思。
[页]卷,册....[2638]237,7
第184笔
　　　　送田仓曹归觐　钱起
青丝络骢马，去府望梁城。节下趋庭处（一作出），秋来怀橘情。
别筵寒日晚，归路碧云生。千里相思夜，愁看新月明。
[页]卷,册....[2638]237,7
第185笔
　　　　送张管书记（一作送张管记从军）　钱起
边事多劳役，儒衣逐鼓鼙。日寒关树外，峰尽塞云西。
河广篷难度，天遥雁渐低。班超定封远，之子去思[2638]齐。
[页]卷,册....[2639]237,7
第186笔
　　　　送萧常侍北使　钱起
绛节引雕戈，鸣驺动玉珂。戎城去日远，汉使隔年多。
雁宿常连雪，沙飞半渡河。明光朝即迩，〔杕〕（杖）杜早成歌。
[页]卷,册....[2639]237,7
第187笔
　　　　送李栖桐道举擢第还乡省侍　钱起
几年深道要，一举过贤关。名与玄珠出，乡宜昼锦还。
莲舟同宿浦，柳岸向家山。欲见宁亲孝，儒衣稚子斑。
[页]卷,册....[2639]237,7
第188笔
　　　　送柳道士　钱起
世事能成道，游仙不定家。归期千岁鹤，行迈五云车。
海上春应尽，壶中日未斜。不知相忆处，琪树几枝花。
[页]卷,册....[2639]237,7
第189笔
　　　　送陆珽侍御使新罗　钱起
衣冠周柱史，才学我乡人。受命辞云陛，倾城送使臣。
去程沧海月，归思上林春。始觉儒风远，殊方礼乐新。
[页]卷,册....[2639]237,7
第190笔
　　　　重送陆侍御使日本　钱起
万里三韩国，行人满目愁。辞天使星远，临水涧（一作简）霜秋。
云佩迎仙岛，虹旌过蜃楼。定知魏阙，回首海西头。
[页]卷,册....[2639]237,7
第191笔
　　　　送陆贽擢第还苏州　钱起
乡路归何早，云间喜擅名。思亲卢橘熟，带雨客帆轻。
夜火临津驿，晨钟隔浦城。华亭养仙羽，计日再飞鸣。
[页]卷,册....[2640]237,7
第192笔
　　　　送虞说擢第南归觐省　钱起
南风起别袂，心到衡湘间。归客（一作客路）楚山（一作天）远，孤舟云水闲。
爱君采莲（一作兰）处，花岛连家山。得意且宁省，人生难此（一作能几）还。
[页]卷,册....[2640]237,7
第193笔
　　　　送原公南游　钱起
有意兼程去，飘然二（一作两）翼轻。故乡多久别，春草不伤情。
洗钵泉初暖，焚香晓更清。自言（一作嫌）难解缚，何日伴师行。
[页]卷,册....[2640]237,7
第194笔
　　　　送万兵曹赴广陵　钱起
秋日思还（一作远）客，临流语别离。楚城将坐啸，郢曲有余悲。
山晚桂花老，江寒苹叶衰。应须杨得意，更诵长卿辞。
[页]卷,册....[2640]237,7
第195笔
　　　　送李判官赴桂州幕　钱起
欲知儒道贵，缝掖见诸侯。且感千金诺，宁辞万里游。
雁峰侵瘴远，桂水出云流。坐惜离居晚，相思绿蕙秋。
[页]卷,册....[2640]237,7
第196笔
　　　　题苏公林亭　钱起[2640]
平津东阁在，别是竹林期。万叶秋声里，千家落照时。
门随深巷静，窗过远钟迟。客位苔生处，依然又赋诗。
[页]卷,册....[2641]237,7
第197笔
　　　　赋得寒云轻重色送子恂入京　钱起
无限寒云色，苍茫浅更深。从龙如有瑞，捧日不成阴。
积翠全低岭，虚明半出林。帝乡遥在目，铁马又骎骎。
[页]卷,册....[2641]237,7
第198笔
　　　　赋得丛兰曙后色送梁侍御入京　钱起
曙色传芳意，分明锦绣丛。兰生霁后日，花发夜来风。
不向三峰里，全胜一县中。遥知大（一作天）苑内，应待五花骢。
[页]卷,册....[2641]237,7
第199笔
　　　　赋得余冰（一本题下有送人二字）　钱起
晓日（一作月）余冰上，春池一镜明。多从履处薄，偏向饮时清。
比雪光仍在，因风片不成。更随舟楫去，犹可助坚贞。
[页]卷,册....[2641]237,7
第200笔
　　　　赋得浦口望斜月送皇甫判官　钱起
起见西楼月，依依向浦斜。动摇生浅浪，明灭照寒沙。
水渚犹疑雪，梅林不辨花。送君无可赠，持此代瑶华。
[页]卷,册....[2641]237,7
第201笔
　　　　赋得绵绵思远道送岑判官入岭　钱起
极目烟霞外，孤舟一使星。兴中寻白雪（一作碧落），梦里过沧溟。
夜月松江戍，秋风竹坞亭。不知行远近，芳[2641]草日青青。
[页]卷,册....[2641]237,7
第202笔
　　　　江宁春夜裴使君席送萧员外　钱起
花院日扶疏，江云自卷舒。主人熊轼任，归客雉门车。
曙月稀星里，春烟紫禁余。行看石头戍，记得是南徐。
[页]卷,册....[2642]237,7
第203笔
　　　　送薛八谪居　钱起
东水将孤客，南行路几千。虹翻潮（一作湖）上雨，鸟落瘴中天。
谪去宁留恨，思归岂待年。衔杯且一醉，别泪莫潸然。
[页]卷,册....[2642]237,7
第204笔
　　　　送衡阳归客　钱起
归客爱鸣榔，南征忆旧乡。江山追宋玉，云雨忆荆王。
醉里宜城近，歌中郢路长。怜君从此去，日夕望三湘。
[页]卷,册....[2642]237,7
第205笔
　　　　送员外侍御入朝　钱起
别思乱无绪，妖氛犹未清。含香五夜客，持赋十年兄。
霜拂金波树，星回玉斗城。自怜江上鹤，垂翅羡飞鸣。
[页]卷,册....[2642]237,7
第206笔
　　　　送李谏议归荆州　钱起
归舟同不系，纤草剩忘忧。禁掖曾通籍，江城旧列侯。
暮帆依夏口，春雨梦荆州。何日朝云陛，随君拜冕旒。
[页]卷,册....[2642]237,7
第207笔
　　　　送元中丞江淮转运（一作王维诗）　钱起
薄税归天府，轻徭赖使臣。欢沾赐帛老，恩及卷绡人。
去问殊（一作珠）官俗，来经几劫（一作石砝）春。东南御（一作高，又作卸）亭上，莫问（一作使）有风尘。
[页]卷,册....[2643]237,7
第208笔
　　　　送唐别驾赴郢州　钱起
少年从事好，此去别愁轻。满座诗人兴，随君郢路行。
蒹葭侵驿树，云水抱山城。遥爱下车日，江皋春草生。
[页]卷,册....[2643]237,7
第209笔
　　　　送郑巨及第后归觐　钱起
多才白华子，初擅桂枝名。嘉庆送归客，新秋带雨行。
离人背水去，喜鹊近家迎。别赠难为此，衰年畏后生。
[页]卷,册....[2643]237,7
第210笔
　　　　宿远上人兰若　钱起
香花闭一林，真士此看心。行道白云近，然灯翠壁深。
梵筵清水月，禅坐冷山阴。更说东溪好，明朝乘兴寻。
[页]卷,册....[2643]237,7
第211笔
　　　　酬元秘书晚出蓝溪见寄　钱起
野兴引才子，独行幽径迟。云留下山处，鸟静出溪时。
拙宦不忘隐，归休常在兹。知音倘相访，炊黍扫茅茨。
[页]卷,册....[2643]237,7
第212笔
　　　　别张起居（时多故）　钱起[2643]
有别时留恨，销魂况在今。风涛初振海，鹓鹭各辞林。
旧国关河绝，新秋草露深。陆机婴世网，应负故山心。
[页]卷,册....[2644]237,7
第213笔
　　　　郭司徒厅夜宴（一本题下有别字）　钱起
秋堂复夜阑，举目尽悲端。霜堞鸟（一作乌）声苦，更楼月色寒。
美人深别意，斗酒少留欢。明发将何赠，平生双玉盘。
[页]卷,册....[2644]237,7
第214笔
　　　　初至京口示诸弟　钱起
还家百战后，访故几人存。兄弟得相见，荣枯何处论。
新诗添卷轴，旧业见儿孙。点检（一作检点，一作感慨）平生事，焉能出荜（一作不杜）门。
[页]卷,册....[2644]237,7
第215笔
　　　　月下洗药　钱起
汲井向新月，分流入众芳。湿花低桂影，翻叶静泉光。
露下添余润，蜂惊引暗香。寄言养生客，来此共提（一作盈）筐。
[页]卷,册....[2644]237,7
第216笔
　　　　晚春永宁墅小园独坐寄上王相公　钱起
东阁一何静，莺声落日愁。夔龙暂为别，昏旦思兼秋。
蕙草出篱外，花枝寄竹幽。上方传雅颂，七夕让风流。
[页]卷,册....[2644]237,7
第217笔
　　　　岁暇题茅茨　钱起
谷口逃名客，归来遂野心。薄田供岁酒，乔木待新禽。
溪路春云重，山厨夜（一作野）火深。桃源应渐好，仙客[2644]许相寻。
[页]卷,册....[2645]237,7
第218笔
　　　　九日登玉山　钱起
霞景青山上，谁知此胜游。龙沙传往事，菊酒今金秋。
步石随云起，题诗向水流。忘归更有处，松下片云幽。
[页]卷,册....[2645]237,7
第219笔
　　　　宴崔驸马玉山别业　钱起
金榜开青琐，骄奢半隐沦。玉箫惟送酒，罗袖爱留宾。
竹馆烟催瞑，梅园雪误（一作映）春。满朝辞赋客，尽是入林人。
[页]卷,册....[2645]237,7
第220笔
　　　　春谷幽居　钱起
黄鸟鸣园柳，新阳改旧阴。春来此幽兴，宛是谢公心。
扫迳兰芽（一作芳）出，添池山影深。虚名随振鹭，安得久栖林。
[页]卷,册....[2645]237,7
第221笔
　　　　赋得池上双丁香树　钱起
得地移根远，交柯遶指柔。露香浓结桂，池影斗蟠虬。
黛叶轻筠绿，金花笑菊秋。何如南海外，雨露隔炎洲。
[页]卷,册....[2645]237,7
第222笔
　　　　题樊川杜相公别业　钱起
数亩园林好，人知贤相家。结茅书阁俭，带水槿篱斜。
古树生春鲜，新荷卷落花。圣恩加玉铉，安得卧青霞。
[页]卷,册....[2645]237,7
第223笔
　　　　酬卢十一过宿　钱起
乞还方未遂，日夕望云林。况复逢青草，何妨（一作劳）问此心。
闭门公务散，枉策故情深。遥夜他乡宿，同君梁甫吟。
[页]卷,册....[2646]237,7
第224笔
　　　　崔十四宅问候　钱起
晓日早莺啼，江城旅思迷。微官同寄傲，移疾阻招携。
远水闾阎内，青山雉堞西。王孙莫久卧，春草欲萋萋。
[页]卷,册....[2646]237,7
第225笔
　　　　山路见梅感而有作　钱起
莫言山路僻，还被好风催。行客凄凉过，村篱冷落开。
晚溪寒水照，晴日数蜂（一作峰）来。重忆江南酒，何因把一杯。
[页]卷,册....[2646]237,7
第226笔
　　　　咏门上画（一本有小字）松上元王杜三相公（一作崔峒诗）　钱起
昔闻生涧底，今见起毫端。众草此时没，何人日知岁寒。
岂能裨栋宇，且欲出门阑。只在丹青笔，凌云也不难。
[页]卷,册....[2646]237,7
第227笔
　　　　早发东阳　钱起
信风催过客，早发梅花桥。数雁起前渚，千艘争便潮。
将随浮云去，日惜故山遥。惆怅烟波末，佳期在碧霄。
[页]卷,册....[2646]237,7
第228笔
　　　　舟中寄李起居　钱起[2646]
南（一作雨）行风景好，昏旦水皋闲。春色郢中树，晴霞湖上山。
去家旅帆远，回首暮潮还。蕙草知（一作欲）何赠，故人云汉间。
[页]卷,册....[2647]237,7
第229笔
　　　　夜雨寄寇校书　钱起
秋馆烟雨合，重城钟漏深。佳期阻清夜，孤兴发离心。
烛影出绡幕，虫声连素琴。此时蓬阁友，应念昔同衾。
[页]卷,册....[2647]237,7
第230笔
　　　　喜李侍御拜郎官入省　钱起
粉署花骢入，丹霄紫诰垂。直庐惊漏近，赐被觉霜移。
汉主前瑶席，穰侯许凤池。应怜后行雁，空羡上林枝。
[页]卷,册....[2647]237,7
第231笔
　　　　苏端林亭对酒喜雨　钱起
小雨飞林顶，浮凉入晚多。能知留客处，偏与好风过。
濯锦翻红蕊，跳珠乱碧荷。芳尊深几许，此兴可酣歌。
[页]卷,册....[2647]237,7
第232笔
　　　　见上林春雁翔青云寄杨起居李员外　钱起
上林春更好，宾雁不知归。顾影怜青御，传声入紫微。
夜陪池鹭宿，朝出苑花飞。宁忆寒乡侣，鸾凰一见稀。
[页]卷,册....[2647]237,7
第233笔
　　　　偶成　钱起
含毫意不浅，微月上帘栊。门静吏入息，心闲囹圄空。
繁星入疏树，惊鹊倦秋风。始觉牵卑剧，宵眠亦在[2647]公。
[页]卷,册....[2648]237,7
第234笔
　　　　渔潭值雨　钱起
日入林岛异，鹤鸣风草间。孤帆泊枉渚，飞雨来前山。
客意念留滞，川途忽阻艰。赤亭仍数里，夜待安流还。
[页]卷,册....[2648]237,7
第235笔
　　　　题萧丞小池　钱起
莺鸣蕙草绿，朝与情人（一作人情）期。林沼忘言处，鸳鸿养翮时。
春泉滋药暖，晴日度花迟。此会无辞醉，良辰难再追。
[页]卷,册....[2648]237,7
第236笔
　　　　送集贤崔八叔承恩括图书　钱起
雨露满儒服，天心知子虚。还劳五经笥，更访百家书。
赠别倾文苑，光华比使车。晚（一作晓）云随客散，寒树出关疏。
相见应朝夕，归期在玉除。
[页]卷,册....[2649]238,8
第237笔
　　　　送张五员外东归楚州　钱起
缨珮不为美，人群宁免辞。杳然黄鹄去，未负白云期。
此别清兴尽，高秋临水时。好山枉帆僻，浪迹到家迟。
他日诏书下，梁鸿安可追。
[页]卷,册....[2649]238,8
第238笔
　　　　闲居寄包何　钱起
去名即栖遁，何必归沧浪。种药幽不浅，杜门喧自忘。
林眠多晓梦，鸦散惊初阳。片雪幽云至，回风邻果香。
佳期碧天末，惆怅紫兰芳（一作房）。
[页]卷,册....[2649]238,8
第239笔
　　　　津梁寺寻李侍御　钱起
禅林绝过客，柱史正焚香。驯鸽不猜隼，慈云能护霜。
骢声隔暗竹，吏事散空廊。霄汉期鸳鹭，狐狸避宪章。
遶阶春色至，屈草待君芳。
[页]卷,册....[2649]238,8
第240笔
　　　　山园秋晚寄杜黄裳少府　钱起
惆怅佳期阻，园林秋景闲。绝朝碧云外，唯见暮禽还。
泉石思携手，烟霞不闭关。杖藜仍把菊，对卷也看山。
望望离心起，非君谁解颜。
[页]卷,册....[2650]238,8
第241笔
　　　　东溪杜（一作社）野人致酒　钱起
万重云树下，数亩子平居。野院罗泉石，荆扉背里闾。
早冬耕凿暇，弋雁复烹鱼。静扫寒花径，唯邀傲吏车。
晚来留客好，小雪下山初。
[页]卷,册....[2650]238,8
第242笔
　　　　忆山中寄旧友　钱起
数岁白云里，与君同采薇。树深烟不散，溪静鹭忘飞。
更忆东岩趣，残阳破翠微。脱巾花下醉，洗药月前归。
风景今还好，如何与世（一作此兴）违。
[页]卷,册....[2650]238,8
第243笔
　　　　东皋早春寄郎四校书　钱起
禄微赖学稼，岁起归衡茅。穷达（一作途）恋明主，耕桑亦（一作迹）近郊。
夜来霁山雪，阳气动林梢。兰（一做萌）蕙暖初吐，春鸠鸣欲（一作始）巢。
蓬莱时入梦，知子忆贫（一作与平）交。
[页]卷,册....[2650]238,8
第244笔
　　　　玉山东溪题李叟屋壁　钱起
霞景已斜照，烟溪方暝投。山家归路僻，辙迹乱泉流。
野老采薇暇，蜗庐招客幽。麏麚突荒院，鸬鹊步闲畴。
偶此惬真性，令人轻宦游。
[页]卷,册....[2650]238,8
第245笔
　　　　温泉宫礼见[2650]　钱起
新丰佳气满，圣主在温泉。云暧（一作暖）龙行处，山明日驭前。
顺风求至道，侧席问遗贤。灵雪瑶墀降，晨霞彩仗（一作旆）悬。
沧溟不让水，疵贱也朝天。
[页]卷,册....[2651]238,8
第246笔
　　　　游襄阳泉石晚归　钱起
游目随山胜，回桡爱浦长。往来幽不浅，昏旦兴难忘。
木末看归翼，莲西失夕阳。人声指闾井，野趣惜林塘。
稍近垂杨路，菱舟拥岸香。
[页]卷,册....[2651]238,8
第247笔
　　　　夏日陪史郎中宴杜郎中果园　钱起
何事重逢迎，春醪晚更清。林端花自老，池上月初明。
路入仙郎次，乌连柱史名。竹阴疏柰院（一作苑），山翠傍芜城。
引满不辞醉，风来待曙更。
[页]卷,册....[2651]238,8
第248笔
　　　　南溪春耕　钱起
荷蓑趣（一作趋）南迳，戴胜鸣条枚。溪雨有余润，土膏宁厌开。
沟塍落花尽，耒耜度云回。谁道耦耕倦，乃兼胜赏催。
日长农有暇，悔不带经来。
[页]卷,册....[2651]238,8
第249笔
　　　　省试湘灵鼓瑟　钱起
善鼓（一作拊）云和瑟，常闻帝子灵。冯夷空（一作徒）自舞，楚客不堪听。
苦调凄金石，清音入杳冥。苍梧来（一作成）怨慕，白芷动芳馨。
流水传潇（一作湘）浦，悲风过洞庭。曲终人不见，江上数峰青。
[页]卷,册....[2651]238,8
第250笔
　　　　观法驾自凤翔回　钱起
欃枪一扫灭，阊阖九重开。海晏鲸鲵尽，天旋日月来。
圣情苏品物，龙御（一作驭）辟云雷。晓漏移仙仗，朝阳[2651]出帝台。
周惭散马出，禹让濬川回。欲识封人愿，南山举酒杯。
[页]卷,册....[2652]238,8
第251笔
　　　　题玉山村叟屋壁（一本无屋字）　钱起
谷口好泉石，居人能陆沈。牛羊下（一作上）山小（一作去），烟火（一作雨）隔云（一作林）深。
一迳入溪色，数家连竹阴。藏虹辞晚雨，惊隼落残禽。
涉趣皆流（一作留）目，将归羡（一作必）在林。却思黄绶事，辜负紫芝心。
[页]卷,册....[2652]238,8
第252笔
　　　　县中池竹言怀　钱起
官小志已足，时清免负薪。卑栖且得地，荣耀不关身。
自爱赏心处，丛篁流水滨。荷香度高枕，山（一作春）色满南邻。
道在即为乐，机忘宁厌贫。却愁丹凤诏，来访漆园人。
[页]卷,册....[2652]238,8
第253笔
　　　　山园栖隐　钱起
守静信推分，灌园乐在兹。且忘尧舜力，宁顾尚书期。
晚景采兰暇，空林散帙时。卷荷藏露滴，黄口触虫丝。
三径与嚣远，一瓢常自怡。情人半云外，风月讵相思。
[页]卷,册....[2652]238,8
第254笔
　　　　送王谏议任东都居守　钱起
车徒凤掖东，去去洛阳宫。暂以青蒲隔，还看紫禁同。
经过乘雨露，潇洒出鸳鸿。官署名台下，云山旧苑中。
暮天双阙静，秋月九重（一作门）空。且喜成周地，诗人播国风。
[页]卷,册....[2652]238,8
第255笔
　　　　送郑书记　钱起
决胜无遗策，辞天便请缨。出身唯殉死，报国且能兵。
受命麒麟殿，参谋骠骑营。短箫催别酒，斜日驻前旌。
义勇千夫敌，风沙万里行。几年丹阙下，侯印锡书生。
[页]卷,册....[2652]238,8
第256笔
　　　　送族姪赴任（一作之郡）　钱起
林下不成兴，仲容微禄牵。客程千里远，别念一（一作片）帆悬。
欲叹卑栖去，其如胜趣偏。云山深郡郭，花木净潮田。
坐啸帷应下，离居月复圆。此时知小阮，相忆绿尊前。
[页]卷,册....[2653]238,8
第257笔
　　　　长安落第作　钱起
始愿今如此，前途复若何。无媒献词赋，生事日蹉跎。
不遇张华识，空悲宁戚歌。故山归梦远，新岁客愁多。
刷羽思乔木，登龙恨失波。散才非世用，回音谢云萝（一作罗）。
[页]卷,册....[2653]238,8
第258笔
　　　　酬长孙绎蓝溪寄杏　钱起
爱君蓝水上，种杏近成田。拂迳清阴合，临流彩实悬。
清香和宿雨，佳色出晴烟。懿此倾筐赠，想（一作相）知怀橘年。
芳馨来满袖，琼玖愿酬篇。把玩情何极，云林若眼前。
[页]卷,册....[2653]238,8
第259笔
　　　　药堂秋暮　钱起
隐来未得道，岁去愧云松。茅屋空山暮，荷衣白露浓。
唯怜石苔色，不染世人踪。潭静宜孤鹤，山深绝远钟。
有时丹灶上，数点彩霞重。勉事壶公术，仙期待赤龙。
[页]卷,册....[2653]238,8
第260笔
　　　　哭常征君　钱起
万化一朝尽，穷泉悲此君。如何丹灶术，能误紫芝焚。
不遂苍生望，空留封禅文。远年随逝水，真气尽浮云。
山闭龙蛇蛰，林寒麋鹿群。伤心载酒地，仙菊为谁薰。
[页]卷,册....[2653]238,8
第261笔
　　　　送鲍中丞赴太原军营[2653]　钱起
年壮才仍美，时来道易行。宠兼三独任，威肃贰师营。
将略过南仲，天心寄北京。云旗临塞色，龙笛出关声。
汉月随霜去，边尘计日清。渐知王事好，文武用书生。
[页]卷,册....[2654]238,8
第262笔
　　　　奉送刘相公江淮催转运　钱起
国用资戎事，臣劳为主忧。将征任土贡，更发济川舟。
拥传星还去，过池凤不留。唯高饮水（一作冰）节，稍浅别家愁。
落叶淮边雨，孤山海上秋。遥知谢公兴，微月上（一作在）江楼。
[页]卷,册....[2654]238,8
第263笔
　　　　送李秀才落第游荆楚　钱起
翠羽虽（一作难）成梦，迁莺尚后群。名逃却诜策，兴发谢玄文。
昏旦扁舟去，江山几路分。上潮吞海日，归雁出湖云。
诗思应须苦，猿声莫厌闻。离居见新月，那得不思君。
[页]卷,册....[2654]238,8
第264笔
　　　　奉陪郭常侍宴浐川山池　钱起
掖垣携爱客，胜地赏年光。向竹过宾馆，寻山到妓堂。
歌声掩金谷，舞态出平阳。地满簪裾影，花添兰麝香。
莺啼春未老，酒冷日犹长。安石风流事，须归问（一作骑）省郎。
[页]卷,册....[2654]238,8
第265笔
　　　　寇中送张司马归洛　钱起
戎狄寇周日，衣冠适洛年。客亭新驿骑，归（一作关）路旧人烟。
吾道将东矣，秋风更飒然。云愁百战地，树隔两乡天。
旅思蓬飘陌，惊魂雁怯弦。今朝一尊酒，莫惜醉离筵。
[页]卷,册....[2654]238,8
第266笔
　　　　奉和宣城张太守南亭秋夕怀友　钱起
池馆蟪蛄声，梧桐秋露晴。月临朱戟静，河近画楼明。
卷幔浮凉入，闻钟永夜清。片云悬曙斗，数雁过秋[2654]城。
羽扇扬风暇，瑶琴怅（一作寄）别情。江山飞丽藻，谢朓让前名。
[页]卷,册....[2655]238,8
第267笔
　　　　过山人所居因寄诸遗补　钱起
空谷春云满，愚公晦迹深。一随玄豹隐，几换绿萝阴。
绝径人稀到，芳荪我独寻。厨烟住峭壁，酒气出重林。
蝴蝶晴还舞，黄鹂晚暂吟。所思青琐客，瑶草寄幽心。
[页]卷,册....[2655]238,8
第268笔
　　　　过鸣皋隐者　钱起
磻石老红鲜（一作藓），征君卧几年。飞（一作百）泉出林下，一径过（一作穷）崖巅。
鸡犬逐人静，云霞宜地偏。终朝数峰胜，不远一壶前。
仲月霁春雨，香风生药田。丹溪不可别，琼草色芊芊。
[页]卷,册....[2655]238,8
第269笔
　　　　送杨𫓾归隐　钱起
悔作扫门事，还吟招隐诗。今年芳草色，不失故山期。
遥想白云里，采苓春日迟。溪花藏石径，岩翠带茅茨。
九转莫飞去，三回良在兹。还嗤茂陵客，贫病老明时。
[页]卷,册....[2655]238,8
第270笔
　　　　酬刘起居卧病见寄　钱起
承颜看彩服，不觉别丹墀。味道能忘病，过庭更学诗。
缭垣多画戟，远岫入书帷。竹静携琴处，林香让果时。
声同叨眷早，交澹在年衰。更枉兼金赠，难为继组词。
[页]卷,册....[2655]238,8
第271笔
　　　　陪南省诸公宴殿中李监宅　钱起
将门高胜霍，相子宠过韦。宦贵攀龙后，心倾待士时。
壶觞开雅宴，鸳鹭眷相随。舞退燕姬曲，歌征谢朓诗。
晚钟过竹静，醉客出花迟。莫惜留余兴，良辰不可追。
[页]卷,册....[2655]238,8
第272笔
　　　　山斋读书寄时校书杜叟　钱起
日爱蘅茅（一作芳）下，闲观山海图。幽人自守朴，穷谷也名愚。
倒（一作隔）岭和溪雨，新泉到户枢。丛阑齐稚子，蟠木老潜夫。
忆戴差过剡，游仙惯入壶。濠梁时一访，庄叟亦吾徒。
[页]卷,册....[2656]238,8
第273笔
　　　　晚归蓝田旧居　钱起
云卷东皋下，归来省故蹊。泉移怜石在，林长（一作近）觉原低。
旧里情难尽，前山赏未迷。引藤看古木，尝酒咒春鸡。
兴（一作性）与时髦背，年将野老齐。才微甘引退，应得遂霞栖。
[页]卷,册....[2656]238,8
第274笔
　　　　寄袁州李嘉祐员外　钱起
谁谓江山阻，心亲梦想偏。容辉常在目，离别任经年。
郡国通流水，云霞共远天。行春莺几啭，迟客月频圆。
雁有归（一作还）乡羽，人无访戴船。愿征黄霸入，相见玉阶前。
[页]卷,册....[2656]238,8
第275笔
　　　　禁闱玩雪寄薛左丞　钱起
玄云低禁苑，飞雪满神州。虚白生台榭，寒光入冕旒。
粉凝宫壁静，乳结洞门幽。细绕回风转，轻随落羽浮。
怒涛堆砌石，新月孕帘钩。为报诗人道，丰年颂圣猷。
[页]卷,册....[2656]238,8
第276笔
　　　　春暮过石龟谷题温处士林园（一作送温逸人）　钱起
隐几（一作垂白）无名老（一作者），何年此陆沈。丘园自（一作应）得性，婚嫁不婴（一作关）心。
岁计因山薄，霞栖在谷深。设罝（一作卢）连草色，晒（一作曝）药背（一作避）松阴。
触兴云生岫，随耕鸟下林。搘颐笑来客，头上有朝簪。
[页]卷,册....[2656]238,8
第277笔
　　　　宿毕侍御宅[2656]　钱起
交情频更好，子有古人风。晤语清霜里，平生苦节同。
心惟二仲合，室乃一瓢空。落叶寄（一作绕）秋菊（一作竹），愁云低夜鸿。（一作丛兰思暗虫。）
薄寒灯影外，残漏雨声中。明发南昌去，回看御史骢。
[页]卷,册....[2657]238,8
第278笔
　　　　中书遇雨　钱起
济旱惟宸虑，为霖即上台。云衔七曜起，雨拂九门来。
纶阁飞丝度，龙渠激霤回。色翻池上藻，香裛鼎前杯。
湘燕皆舒翼，沙鳞岂曝腮。尺波应万（一作为）假，虞海载沿洄。
[页]卷,册....[2657]238,8
第279笔
　　　　适楚次徐城　钱起
去家随旅雁，几日到南荆。行迈改乡邑，苦辛淹晦明。
畏途在淫雨，未暮息趋程。穷木对秋馆，寒鸦愁古城。
迷津作为客，对酒默含情。感激念知己，匣中孤剑鸣。
[页]卷,册....[2657]238,8
第280笔
　　　　经李蒙颍阳旧居　钱起
同心而早世，天道亦何论。独有山阳宅，平生永不谖。
青溪引白鸟，流涕吊芳荪。蔓草入空室，丛篁深毁垣。
旧游还在眼，神理更忘言。唯见东山月，人亡不去门。
[页]卷,册....[2657]238,8
第281笔
　　　　赠汉阳隐者　钱起
当年不出世，知子餐霞人。乐道复安土，遗荣长隐身。
衡茅古林曲，秔稻清江滨。桂棹为渔暇，荷衣御暑新。
款颜行在（一作在行）役，幽兴惜今晨。分首天涯去，再来芳杜春。
[页]卷,册....[2657]238,8
第282笔
　　　　巨鱼纵大壑　钱起
巨鱼纵大壑，遂性似乘时。奋跃风生鬣，腾凌浪鼓鳍。
龙摅回地轴，鲲化想天池。方快吞舟意，尤殊在藻[2657]嬉。
倾危嗟幕燕，隐晦诮泥龟。喻士逢明主，才猷得所施。
[页]卷,册....[2658]238,8
第283笔
　　　　送李九归河北　钱起
文武资人望，谋猷简圣情。南州初卧鼓，东土复维城。
寄重分符去，威仍出阃行。斗牛移八座，日月送双旌。
别恋瞻天起，仁风应物生。伫闻收组练，锵玉会承明。
[页]卷,册....[2658]238,8
第284笔
　　　　送丁著作佐台郡　钱起
多年金马客，名遂动归轮。佐郡紫书下，过门朱绶新。
扬舲望海岳，入境背风尘。水驿偏乘月，梅园别受春。
带经临府吏，鲙鲤待乡人。始见美高士，逍遥在搢绅。
[页]卷,册....[2658]238,8
第285笔
　　　　送王使君赴太原行营　钱起
太白明无象，皇威未戢戈。诸侯持节钺，千里控山河。
汉驿双旌度，胡沙七骑过。惊蓬（一作烽）连雁起，牧马入云多。
不卖卢龙塞，能消瀚海波。须传出师颂（一作表），莫奏式微歌。
[页]卷,册....[2658]238,8
第286笔
　　　　送王使君移镇淮南　钱起
共许徐方牧，能临河内人。郡移棠转茂，车至鹿还驯。
吏事嘉师旅，鸳行惜搢绅。别心倾祖席，愁望尽征轮。
紫诰（一作诏）征黄晚，苍生借寇频。愿言青琐拜，早及上林春。
[页]卷,册....[2658]238,8
第287笔
　　　　李四劝为尉氏尉李七勉为开封尉（惟伯与仲有令誉，因美之。）　钱起
美政惟兄弟，时人数俊贤。皇枝双玉树，吏道二梅仙。
自理尧唐俗，唯将礼让传。采兰花萼聚，就日雁行联。
黄绶俄三载，青云未九迁。庙堂为宰制，几日试龙泉。
[页]卷,册....[2658]238,8
第288笔
　　　　春夜宴任六昆季宅　钱起
际晚绿烟起，入门芳树深。不才叨下客，喜宴齿诸簪。
夜月仍携妓，清风更在林。彩毫挥露色，银烛动花阴。
自接通家好，应（一作因）知待士心。向隅逢故识，兹夕愿披襟。
[页]卷,册....[2659]238,8
第289笔
　　　　闲居酬张起居见赠　钱起
在林非避世，守拙自离群。弱羽谢风水（一作木），穷愁依典坟。
良知不遐弃，新咏独相闻。能使幽兴苦，坐忘清景曛。
前山带乔木，暮鸟聊归云。向夕野人思，难忘骑省文。
[页]卷,册....[2659]238,8
第290笔
　　　　奉和王相公秋日戏赠元校书　钱起
才妙心仍远，名疏迹可追。清秋闻礼暇，新雨到山时。
胜事唯愁尽，幽寻不厌迟。弄云怜鹤去，隔水许僧期。
贤相敦高躅，雕龙忆所思。芙蓉洗清露，愿比谢公诗。
[页]卷,册....[2659]238,8
第291笔
　　　　过杨驸马亭子　钱起
衣冠在汉庭（一作京），台榭接天成。彩凤翻箫曲，祥鳣入馆名。
歌钟芳月曙，林嶂碧云生。乱水归潭净，高花映竹明。
退朝追宴乐，开合（一作沈辖）醉簪缨。长袖留嘉客，栖乌下禁城。
[页]卷,册....[2659]238,8
第292笔
　　　　山下别杜少府　钱起
把手意难尽，前山日渐低。情人那忍别，宿（一作夕）鸟尚同栖。
寸晷恋言笑，佳期欲阻暌。离云愁出岫，去水咽分溪。
庄叟几虚说，杨朱空自迷。伤心独归路，秋草更萋萋。
[页]卷,册....[2659]238,8
第293笔
　　　　晚出青门望终南别业[2659]　钱起
能清（一作捐）谢朓思（一作府），暂下承明庐。远山新水（一作水断山）下，寒皋微雨余。
更怜归鸟去，宛到卧龙居。笑指丛（一作家）林上，闲云自卷舒。
宁心鸣凤（一作知凤鸣）日，欲意（一作忆）钓璜初。处贵有余兴，伊周位不如。
[页]卷,册....[2660]238,8
第294笔
　　　　送严士良侍奉詹事南游　钱起
疏傅独知止，曾参善爱亲。江山侍行迈，长幼出嚣（一作风）尘。
握手想千古，此心能几人。风光满长陌（一作路），草色傍征轮。
日夕望荆楚，莺鸣芳杜新。渔（一作汀）烟月（一作日）下浅，花屿（一作岛）水中春。
点翰遥（一作时）相忆，含情向（一作寄）白苹。
第295笔
　　　　题秘书王迪城北池亭　钱起
子乔来魏阙，明主赐衣簪。从宦辞人事，同尘即道心。
还追大隐迹，寄此凤城阴。昨夜新烟雨，池台清且深。
伏泉通粉壁，迸笋出花林。晚沐常多暇，春（一作香）醪时独斟。
西南汉宫月，复对绿窗琴（一作吟）。
[页]卷,册....[2660]238,8
第296笔
　　　　过王舍人宅　钱起
入门花柳暗，知是近臣居。大隐心何远，高风物自疏。
翛然静者事，宛得上皇余。鸡犬偷仙药，儿童授（一作受）道书。
清吟送客后，微月上城初。彩笔有新咏，文星垂太虚。
承恩金殿宿，应荐马相如。
[页]卷,册....[2660]238,8
第297笔
　　　　过瑞龙观道士　钱起
不知谁氏子，炼魄家洞天。鹤待成丹日，人寻种杏田。
灵山含道气，物性皆自然。白鹿顾瑞草，骊龙蟠玉泉。
得兹象外趣，便割区中缘。石窦采云母，霞堂陪列仙。
主人善止客，柯烂忘归年。
[页]卷,册....[2660]238,8
第298笔
　　　　送沈仲（一作冲）[2660]　钱起
天朴非外假，至（一作志）人常晏如。心期邈霄汉，词律响琼琚。
举酒常叹息，无人达子虚。夜光失隋掌，骥𫘧伏盐车。
考室晋山下，归田秦岁初。寒云随路合，落照下城余。
千里还同术，无劳怨索居。
[页]卷,册....[2661]238,8
第299笔
　　　　和韦侍御寓直对雨　钱起
名贯四科首，班宜二妙齐。如何厌白简，未得步金闺。
寓直晦秋雨，吟余闻远鸡。漏声过旦冷，云色向窗低。
谁谓霄汉近，翻嗟心事暌。兰滋人未握，霜晓鹗还栖。
伫见田郎字，亲劳御笔题。
[页]卷,册....[2661]238,8
第300笔
　　　　奉和圣制登朝元阁　钱起
六合纡玄览，重轩启上清。石林飞栋出，霞顶泰阶平。
拂曙銮舆上，晞阳瑞雪晴。翠微回日驭，丹𪩘驻天行。
御气升银汉，垂衣俯锦城。山通玉苑迥，河抱紫关明。
感物干文动，凝神道化成。周王陟乔岳，列辟让英声。
[页]卷,册....[2661]238,8
第301笔
　　　　奉和杜相公移长兴宅奉呈元相公　钱起
守贵常思俭，平津此意深。能卑丞相宅，何谢故人心。
种蕙初抽带，移篁不改阴。院梅朝助鼎，池凤夕归林。
觉路经中得，沧州梦里寻。道高仍济代，恩重岂投簪。
报国谁知己，推贤共作霖。兴来文雅振，清韵掷双金。
[页]卷,册....[2661]238,8
第302笔
　　　　送任先生任唐山丞　钱起
再命果良愿，几年勤说诗。上公频握发，才子共垂帷。
琢玉成良器，出门偏怆离。腰章佐墨绶，耀锦到茅茨。
树老见家日，潮平归县时。衣催莲女织，颂听海人词。
鸿鹄志应在，荃兰香未衰。金门定回音，云路有[2661]佳期。
[页]卷,册....[2662]238,8
第303笔
　　　　送外甥怀素上人归乡侍奉　钱起
释子吾家宝，神清慧有余。能翻梵王字，妙尽伯英书。
远鹤无前侣，孤云寄太虚。狂来轻世界，醉里得真如。
飞锡离乡（一作江）久，宁亲喜（一作是）腊初。故池残雪满（一作在），寒柳霁烟疏。
寿酒还尝药，晨餐不荐鱼。遥知禅诵外，健笔赋闲居。
[页]卷,册....[2662]238,8
第304笔
　　　　送张中丞赴桂州　钱起
出守求人瘼，推贤动圣情。紫台初下诏，皂盖始专城。
宠借飞霜简，威加却月营。云衢降五马，林木（一作桂水，一作秋水。）引双旌。
夙仰敦诗礼，尝闻偃甲兵。戍楼云外静，讼阁竹间清。
化伫还珠美，心将片玉贞。寇恂朝望重，计日谒承明。
[页]卷,册....[2662]238,8
第305笔
　　　　送王相公赴范阳　钱起
翊圣衔恩重，频年按节行。安危皆报国，文武不缘名。
受脤仍调鼎，为霖更洗兵。幕开丞相阁，旗总贰师营。
料敌知无战，安边示（一作自）有征。代云横马首，燕雁拂笳声。
去镇关河静，归看日月明。欲知瞻恋（一作望）切，迟暮一书生。
[页]卷,册....[2662]238,8
第306笔
　　　　送蒋尚书居守东都　钱起
凤辇幸秦久，周人徯帝情。若非君敏德，谁镇洛阳城。
前席命才彦，举朝推令名。纶言动北斗，职事守东京。
郑履下天去，蘧轮满路声。出关秋树直，对阙远山明。
肃肃保厘处，水流宫苑清。长安日西笑，朝夕衮[2662]衣迎。
[页]卷,册....[2663]238,8
第307笔
　　　　送李兵曹赴河中　钱起
能荷钟鼎业，不矜纨绮荣。侯门三事后，儒服一书生。
昔志学文史，立身为士英。骊珠难隐耀（一作曜），皋鹤会长鸣。
休命且随牒，候时常振缨。寒蝉思关柳，匹马向蒲城。
秋日黯将暮，黄河如欲清。黎人思坐啸，知子树佳声。
[页]卷,册....[2663]238,8
第308笔
　　　　罢官后酬元校书见赠　钱起
心期怅已阻，交道复何如。自我辞丹阙，惟君到故庐。
忘机贫负米，忆戴出无车。（一作未忘金马诏，犹负茂陵书。）邻犬吠初服，家人愁斗储。
秋堂入闲夜，云月思离居。穷巷闻砧冷，荒枝应（一作映）鹊疏。
宦名随落叶，生事感枯鱼。临（一作流）水仍挥手，知音未弃余。
[页]卷,册....[2663]238,8
第309笔
　　　　同邬戴关中旅寓　钱起
文士皆求遇，今人谁至公。灵台一寄宿，杨柳再春风。
更惜忘形友，频年失志同。羽毛（一作衣）齐燕雀，心事阻鸳鸿。
留滞惭归养，飞鸣恨触笼。橘怀乡梦里，书去客愁中。
残雪迷归雁，韶光弃断蓬。吞悲问唐举，何路出屯蒙。
[页]卷,册....[2663]238,8
第310笔
　　　　新丰主人　钱起
明代少知己，夜光频暗投。迍邅终薄命，动息尽穷愁。
自欲归飞鹢，当为不系舟。双垂素丝泪，几弊皂貂裘。
暮鸟栖幽树，孤云出旧丘。蛩悲衣褐夕，雨暗转蓬秋。
客里冯谖剑，歌中宁戚牛。主人能纵酒，一醉且[2663]忘忧。
[页]卷,册....[2664]238,8
第311笔
　　　　夕游覆釜山道士观因登玄元庙　钱起
冥搜过物表，洞府次溪傍。已入瀛洲远，谁言仙路长。
孤烟出深竹，道侣正焚香。鸣磬爱山静，步虚宜夜凉。
仍同象帝庙，更上紫霞冈。霁月悬琪树，明星映碧堂。
倾思丹灶术，愿采玉芝芳。傥把浮丘袂，乘云别旧乡。
[页]卷,册....[2664]238,8
第312笔
　　　　陪郭常侍令公东亭宴集　钱起
盛业山河列，重名剑履荣。珥貂为相子，开合引时英。
美景池台色，佳期宴赏情。词人载笔至，仙妓出花迎。
暗竹朱轮转，回塘玉佩鸣。舞衫招戏蝶，歌扇隔啼莺。
饮德心皆醉，披云兴转清。不愁懽乐尽，积庆在和羹。
[页]卷,册....[2664]238,8
第313笔
　　　　太子李舍人城东（一作中）别业与二三文友逃暑　钱起
下马失炎暑，重门深绿篁。宫臣礼嘉客，林表开兰堂。
兹夕（一作日）兴难尽，澄罍照墨场。鲜风吹印绶，密坐皆馨香。
美景惜文会，清吟迟羽觞。（一本无上四句。）东林晚来好，目极（一作极目）趣何长。
鸟道挂疏雨，人家残夕阳。城隅拥归骑，留醉（一作酌）恋琼（一作群）芳。
[页]卷,册....[2664]238,8
第314笔
　　　　柏崖老人号无名先生男削发女黄冠自以云泉独乐命予赋诗　钱起
古也忧婚嫁，君能乐性肠（一作道场）。长男栖月宇，少女炫（一作袨）霓裳。
问尔餐霞处，春山芝桂旁。鹤前飞九转，壶里驻三光。
与我开龙峤，披云静药堂。胡麻兼藻绿，石髓隔花香。
帝力言何有，椿年喜渐长。窅然高[2664]象外，宁不傲义皇。
[页]卷,册....[2665]238,8
第315笔
　　　　赠李十六　钱起
半面喜投分，数年钦盛名。常思梦颜色，谁忆（一作意）访柴荆。
忽听款扉响，欣然倒屣迎。蓬蒿驻驺驭，鸡犬傍簪缨。
酌水即嘉宴，新知甚故情。仆夫视日色，栖鸟催车声。
自尔宴言后，至今门馆清。何当更乘兴，林下已苔生。
[页]卷,册....[2665]238,8
第316笔
　　　　裴仆射东亭　钱起
凤扆任匡济，云溪难退还。致君超列辟，得道在荣班。
朱戟缭垣下，高斋芳树间。隔花开远水，废卷爱晴山。
晚沐值清兴，知音同解颜。藉兰开赐酒，留客下重关。
仙犬逐人静，朝车映竹闲。则知真隐逸，未必谢区寰。
轩后三朝顾，赤松何足攀。
[页]卷,册....[2665]238,8
第317笔
　　　　中书王舍人辋川旧居　钱起
几年家绝壑，满径种芳兰。带石买松贵，通溪涨水宽。
诵经连谷响，吹律减云寒。谁谓桃源里，天书问考槃。
一从解蕙带，三入偶蝉冠。今夕复何夕，归休寻旧欢。
片云（一作霞）隔苍翠，春雨半林湍。藤长穿松盖，花繁压药栏。
景深青眼下，兴绝彩毫端。笑向同来客，登龙此地难。
[页]卷,册....[2665]238,8
第318笔
　　　　送襄阳卢判官奏开河事　钱起
千里趋魏阙，一言简圣聪。河流引关外，国用赡秦中。
有诏许其策，随山兴此功。连云积石阻，计日安波通。
飞櫂转年谷，利人胜岁丰。言归汉阳路，拜手蓬莱宫。
紫殿赐衣出，青门酣酌同。晚阳过微雨，秋水见[2665]新鸿。
坐惜去车远，愁看离馆空。因思郢川守，南楚满清风。
[页]卷,册....[2666]238,8
第319笔
　　　　奉送户部李郎中充晋国副节度出塞　钱起
德佐调梅用，忠输击虏年。子房推庙略，汉主托兵权。
受命荣中禁，分麾镇左贤。风生黑山道，星下紫微天。
始愿文经国，俄看武定边。鬼方尧日远，幕府代云连。
汗马将行矣，卢龙已肃然。关防驱使节，花月眷离筵。
自忝知音遇，而今感义偏。泪闻横吹落，心逐去旌悬。
帝念夔能政，时须说济川。劳还应即尔，朝暮玉墀前。
[页]卷,册....[2666]238,8
第320笔
　　　　奉和中书常舍人晚秋集贤院即事寄徐薛二侍御　钱起
文星垂太虚，辞伯综群书。彩笔下鸳掖，褒衣来石渠。
典坟探奥旨，造化睹权舆。述圣鲁宣父，通经汉仲舒。
窗明宜缥带，地肃近丹除。清昼删诗暇，高秋作赋初。
露盘侵汉耸，宫柳度鸦疏。静对连云阁，晴闻过阙车。
旧僚云出矣，晚岁复何如。海峤瞻归路，江城梦直庐。
含毫思两凤，望远寄双鱼。定笑巴歌拙，还参丽曲余。
[页]卷,册....[2666]238,8
第321笔
　　　　和范郎中宿直中书晓玩清池赠南省同僚两（一作西）垣遗补　钱起
青琐留才子，春池静禁林。自矜仙岛胜，宛在掖垣深。
引派彤庭里，含虚玉砌阴。涨来知圣泽，清处见天心。
兰气飘红岸，文星动碧浔。凤栖长近日，虬卧欲为霖。
席宠虽高位，流谦乃素襟。焚香春（一作残）漏尽，假寐晓莺吟。
丹地宜清泚（一作切），朝阳复照临。司言兼逸趣，鼓兴接（一作属）知音。
六义惊（一作先）摛藻，三台响（一作向）掷金。为怜风水外，落（一作鳞）羽此漂（一作失飞）沈。
[页]卷,册....[2666]238,8
第322笔
　　　　同程九早入中书　钱起（一作钱珝诗）
汉家贤相重英奇，蟠木何材也见知。不意云霄能自致，空惊鹓鹭忽相随。
腊雪初明柏子殿，春光欲上万年枝。独惭皇鉴明如日，未厌春（一作萤）光向玉墀。
[页]卷,册....[2667]239,8
第323笔
　　　　仲春宴王补阙城东小（一作山）池　钱起
王孙兴至幽寻好，芳草春深景气和。药院爱随流水入，山斋喜与白云过。
犹嫌巢鹤窥人远，不厌丛花对客多。醉来倚玉无余事，目送归鸿笑复歌。
[页]卷,册....[2667]239,8
第324笔
　　　　夜宿灵台寺寄郎士元　钱起
西日横山含碧空，东方吐月满禅宫。朝瞻双顶青冥上，夜宿诸天色界中。
石潭倒献（一作洑，一作映。）莲花水，塔院空闻松柏风。万里故人能尚尔，知君视听我心同。
[页]卷,册....[2667]239,8
第325笔
　　　　题郎士元半日吴村别业兼呈李长官　钱起
半日吴村带晚霞，闲门高柳乱飞鸦。横云岭外千重树，流水声中一两家。
愁人昨夜相思苦，闰月今年春意赊。自叹梅生头似雪，却怜潘令县如花。
[页]卷,册....[2667]239,8
第326笔
　　　　猷川雪后送僧粲临还京时避世卧疾　钱起
连步青溪几万重，有时共立在孤峰。斋到盂空餐雪麦（一作麦雪），经传金字坐云松。
呻吟独卧猷川水，振锡先闻长乐钟。回望群山携手处，离心一一涕无从。
[页]卷,册....[2668]239,8
第327笔
　　　　和李员外扈（一作从）驾幸温（一作汤）泉宫　钱起
未央月晓度疏钟，凤（一作步）辇时巡出九重。雪（一作雨）霁山门迎瑞日，云开水殿候飞龙。
经寒不入宫中树，佳气常薰（一作浮）仗外峰。遥羡枚皋扈仙（一作先扈）跸，偏承霄汉渥恩浓。
[页]卷,册....[2668]239,8
第328笔
　　　　长信怨　钱起
长信萤来一叶秋，蛾眉泪尽九重幽。𫛛鹊观前明月度，芙蓉阙下绛河流。
鸳衾久别难为梦，凤管遥闻更起愁。谁分（一作念）昭阳夜歌舞，君王玉辇正淹留。
[页]卷,册....[2668]239,8
第329笔
　　　　送河南陆少府　钱起
云间陆生美且奇，银章朱绶映金羁。自料抱材将致远，宁嗟趋府暂牵卑。
东城社日催巢燕，上苑秋声散御梨。朝夕诏书还柏署，行看飞隼集高枝。
[页]卷,册....[2668]239,8
第330笔
　　　　送李评事赴潭州使幕　钱起
湖南远去有余情，苹叶初齐白芷生。谩说简书催物役，遥知心赏缓王程。
兴过山寺先云到，啸引江帆带月行。幕下由来贵无事，伫闻谈笑静黎甿。
[页]卷,册....[2668]239,8
第331笔
　　　　送李九贬南阳[2668]　钱起
玉柱金罍醉不欢，云山驿道向东看。鸿声断续暮天远，柳影萧疏秋日寒。
霜降幽林沾蕙若，弦惊翰苑失鸳鸾。秋来回首君门阻，马上应歌行路难。
[页]卷,册....[2669]239,8
第332笔
　　　　送裴𬱖（一作迪）侍御使蜀　钱起
柱史才年四十强，须髯玄发美清扬。朝天绣服乘恩贵，出使星轺满路光。
锦水繁花添丽藻，峨嵋明月引飞觞。多才自有云霄望，计日应追鸳鹭行。
[页]卷,册....[2669]239,8
第333笔
　　　　送韦信爱子归觐　钱起
离舟解缆到斜晖，春水东流燕北（一作北雁）飞。才子学诗趋露冕，棠花含笑待斑衣。
稍闻江树啼猿近，转觉山林过客稀。借问还珠盈合浦，何如鲤也入庭闱。
[页]卷,册....[2669]239,8
第334笔
　　　　送兴平王少府游梁　钱起
旧识相逢情更亲，攀欢甚少怆离频。黄绶罢来多远客，青山何处不愁人。
日斜官树闻蝉满（一作晚），雨过关城见月新。梁国遗风重词赋，诸侯应念马卿贫。
[页]卷,册....[2669]239,8
第335笔
　　　　送张员外出牧岳州　钱起
凤凰衔诏与何人，喜政多才宠寇恂。台上鸳鸾争送远，岳阳云树待行春。
自怜黄阁知音在，不厌彤幨出守频。应笑冯唐衰且拙，世情相见白头新。
[页]卷,册....[2669]239,8
第336笔
　　　　送孙十尉温县　钱起
飞花落絮满河桥，千里伤心送客遥。不惜芸香染黄绶，惟怜鸿羽下青霄。
云衢有志终骧首，吏道无媒且[2669]折腰。急管繁弦催一醉，颓阳不驻引征镳。
[页]卷,册....[2670]239,8
第337笔
　　　　送钟评事应宏词下第东归　钱起
芳岁归人嗟转蓬，含情回首灞陵东。蛾眉不入秦台镜，鹢羽还惊宋国风。
世事悠扬春梦里，年光寂寞旅愁中。劝君稍尽离筵酒，千里佳期难再同。
[页]卷,册....[2670]239,8
第338笔
　　　　送严维尉河南　钱起
蕙叶青青花乱开，少年趋府下蓬莱。甘泉未献（一作厌）扬雄赋，吏道何劳贾谊才。
征陌独愁飞盖远，离筵只惜暝钟催。欲知别后相思处，愿植琼枝向柏台。
[页]卷,册....[2670]239,8
第339笔
　　　　送马员外拜官觐省　钱起
二十为郎事汉文，鸳雏骥子自为群。笔精已许台中妙，剑术还令世上闻。
归觐屡经槐里月，出师常笑棘门军。莫言来往朝天远，看取鸣鞘入断云。
[页]卷,册....[2670]239,8
第340笔
　　　　送冷朝阳擢第后归金陵觐省　钱起
莱子昼归今始好，潘园景色夏偏浓。夕阳流水吟诗去，明月青山出竹逢。
兄弟相欢初让果，乡人争贺旧登龙。佳期少别俄千里，云树愁看过（一作历）几重。
[页]卷,册....[2670]239,8
第341笔
　　　　九日宴浙江西亭　钱起
诗人九日怜芳菊，筵客高斋宴浙江。渔浦浪花摇素壁，西陵树色入秋窗。
木奴向熟悬金实，桑落新开泻玉缸。四子醉时争讲习，笑论黄霸旧为邦。
[页]卷,册....[2670]239,8
第342笔
　　　　和王员外雪晴早朝　钱起
紫微晴雪带恩光，绕仗偏随鸳鹭行。长信月留宁避晓，宜春花满不飞香。
独看积素凝清禁，已觉轻寒让太阳。题柱盛名兼绝唱，风流谁继汉田郎。
[页]卷,册....[2671]239,8
第343笔
　　　　避暑纳凉　钱起
木槿花开畏日长，时摇轻扇倚绳床。初晴草蔓缘新笋，频雨苔衣染旧墙。
十旬河朔应虚醉，八柱天台好纳凉。无事始然知静胜，深垂纱帐咏沧浪。
[页]卷,册....[2671]239,8
第344笔
　　　　早夏　钱起
楚狂身世恨情多，似病如忧正是魔。花萼败春多寂寞，叶阴迎夏已清和。
鹂黄好鸟摇深（一作红）树，细白佳人著紫罗。军旅阅诗裁不得，可怜风景遣如何。
[页]卷,册....[2671]239,8
第345笔
　　　　题嵩阳焦道士石壁　钱起
三峰花畔（一作半）碧堂悬，锦里真人此得仙。玉体（一作醴）才飞西蜀雨，霓裳欲向大罗天。
彩云不散烧丹灶，白鹿时藏种玉田。幸入桃源因（一作应）去世，方期丹诀一延年。
[页]卷,册....[2671]239,8
第346笔
　　　　题延州圣僧穴　钱起
定力无涯不可称，未知何代坐禅僧。默默山门宵闭月，荧荧石壁昼然灯。
四时树长书经叶，万岁岩悬拄杖藤。昔日舍身缘救鸽，今时出见有飞鹰。
[页]卷,册....[2671]239,8
第347笔
　　　　乐游园原晴望上（一作寄）中书李侍郎[2671]　钱起
爽气朝来（一作分）万里清，凭高一望九秋（一作愁）轻。不知凤沼（〔傅〕（传）说）霖初霁，但觉（一作见）尧天日转明。
四野山河通（一作同）远色，千家砧杵共秋声。遥想（一作指）青云丞相府，何时开阁引（一作对）书生。
[页]卷,册....[2672]239,8
第348笔
　　　　幽居春暮书怀（一作石门暮春，一作蓝田春暮。）　钱起
自哂鄙夫多野性，贫（一作闲）居数亩半临湍（一作村端）。谿云杂雨来茅屋，山雀（一作鸟）将雏到（一作至）药栏。
仙箓满床闲不厌，阴符在箧老羞看。更怜童子宜春服，花里寻师指（一作到）杏坛。
[页]卷,册....[2672]239,8
第349笔
　　　　谒许由庙　钱起
故向箕山访许由，林泉物外自清幽。松上挂瓢枝几变，石间洗耳水空流。
绿苔唯见遮三径，青史空传谢九州。缅想古人增叹惜，飒然云树满岩秋。
[页]卷,册....[2672]239,8
第350笔
　　　　过张成侍御宅　钱起
丞相幕中题（一作吐）凤人，文章心事每相亲。从军谁谓仲宣乐，入室方知颜子贫。
杯里紫茶香代酒，琴中绿水静留宾。欲知别后相思意，唯愿琼枝入梦频。
[页]卷,册....[2672]239,8
第351笔
　　　　酬考功杨员外见赠佳句（黄卷读来今已老，白头受屈不曾言。）　钱起
上林谏猎知才薄，尺组承恩愧命牵。潢潦难滋沧海润，萤光空尽太阳前。
虚名滥接登龙士，野性宁忘种黍田。相国无私人守朴，何辞老去上皇年。
[页]卷,册....[2672]239,8
第352笔
　　　　寄永嘉王十二　钱起
永嘉风景入新年，才子诗成定可怜。梦里还乡不相见，天涯忆戴复谁传。
花倾晓露垂如泪，莺拂游丝断[2672]若弦。愿得回风吹海雁，飞书一宿到君边。
[页]卷,册....[2673]239,8
第353笔
　　　　七盘岭阻寇闻李端公先到南楚　钱起
日暮穷途泪满襟，云天南望羡飞禽。阮（一作陇）肠暗与孤鸿（一作魂）断，江水遥连别恨深。
明月既能通忆梦，青山何用隔同心。秦楚眼看成绝国，相思一寄白头吟。
[页]卷,册....[2673]239,8
第354笔
　　　　酬赵给事相寻不遇留赠　钱起
谁忆（一作意）颜生穷巷里，能劳马迹破春苔。忽看童子扫花处，始愧夕郎题凤来。
斜景适随诗兴尽，好风才送珮声回。岂无鸡黍期他日，惜此残春阻绿杯。
[页]卷,册....[2673]239,8
第355笔
　　　　山中酬杨补阙见过　钱起
日暖风恬种药时，红泉翠壁薜萝垂。幽溪鹿过苔还静，深树云来鸟不（一作未）知。
青琐同心多逸兴，春山载酒远相随。却惭（一作思）身外（一作事）牵缨冕，未（一作宁）胜杯（一作林）前倒接䍠。
[页]卷,册....[2673]239,8
第356笔
　　　　同王𫓾起居程浩郎中韩翃舍人题安国寺用上人院　钱起
慧眼沙门真远公，经行宴坐有儒风。香缘不绝簪裾会，禅想宁妨藻思通。
曙后𬬻烟生不灭，晴来阶色并归空。狂夫入室无余事，唯与天花一笑同。
[页]卷,册....[2673]239,8
第357笔
　　　　寻司勋李郎中不遇　钱起
知己知音同舍郎，如何咫尺阻清扬。每恨蒹葭傍（一作倚）芳树，多惭新燕入华堂。
重花不隔陈蕃榻，修竹能深夫子墙。唯有早朝趋凤阁，朝时怜羽接鸳行。
[页]卷,册....[2673]239,8
第358笔
　　　　赠张南史　钱起
紫泥何日到沧洲，笑向东阳沈隐侯。黛色晴（一作山）峰云外出，縠文江水县前流。
使臣自欲论公道，才子非关厌薄游。溪畔秋兰虽可佩，知君不得少停舟。（縠江，兰溪之别名也。）
[页]卷,册....[2674]239,8
第359笔
　　　　暇日览旧诗因以题咏　钱起
逍遥心地得关关，偶被功名涴（一作浼）我闲。有寿亦将归象外，无诗兼不恋人间。
何穷默识轻洪范，未丧斯文胜大还。筐箧静开难似此，蕊珠春色（一作雪）海中山。
[页]卷,册....[2674]239,8
第360笔
　　　　汉武出猎　钱起
汉家无事乐时雍，羽猎年年出九重。玉帛不朝金阙路，旌旗长绕彩霞峰。
且贪原兽轻黄屋，宁畏渔人犯白龙。薄暮方归长乐观，垂杨几处绿烟浓。
[页]卷,册....[2674]239,8
第361笔
　　　　宴曹王宅　钱起
贤王驷马退朝初，小苑三春带雨余。林沼葱茏多贵气，楼台隐映接天居。
仙鸡引敌穿红药，宫燕衔泥落绮疏。自叹平生相识愿，何如今日厕应徐。
[页]卷,册....[2674]239,8
第362笔
　　　　重赠赵给事　钱起
久飞鸳掖出时髦，耻负平生稽古劳。玉树满庭家转贵，云衢独步位初高。
能迂驺驭寻蜗舍，不惜瑶华报木桃。应念潜郎守贫病，常悲休沐对蓬蒿。
[页]卷,册....[2674]239,8
第363笔
　　　　赠阙下（一作阙下赠）裴舍人[2674]　钱起
二月黄莺（一作鹂）飞上林，春城紫禁（一作陌）晓阴阴。（一作沈沈，一本二句倒用。）长乐钟声花外尽，龙池柳色雨中深。
阳和不散穷途恨，霄汉长怀（一作悬）捧日新。献赋十年犹未遇，羞将白发对华簪。
[页]卷,册....[2675]239,8
第364笔
　　　　登刘宾客高斋（时公初退相，一作春题刘相公山斋。）　钱起
能以功成疏宠位，不将心赏负云霞。林间客散孙弘阁，城（一作坛）上山宜绮季家。
蝴蝶晴连（一作怜）池岸草，黄鹂晚（一作晓）出柳园花。（一作山蝶成群争遶蕙，黄鹂命子暗移花。）日陪鲤也趋文苑，谁道门生隔绛纱。
[页]卷,册....[2675]239,8
第365笔
　　　　哭辛霁　钱起
流水辞山花别枝，随风一去绝还期。昨夜故人泉下宿，今朝白发镜中垂。
音徽寂寂空成梦，容范朝朝无见时。旦暮余生几息在，不应存没未尝悲。
[页]卷,册....[2675]239,8
第366笔
　　　　和慕容法曹寻渔者寄城中故人　钱起
孤烟一点绿溪湄，渔父幽居即旧基。饥鹭不惊收钓处，闲麛应乳负暄时。
茅斋对雪开尊好，稚子焚枯饭客迟。胜事宛然怀抱里，顷来新得谢公诗。
[页]卷,册....[2675]239,8
第367笔
　　　　山花　钱起
山花照坞复烧溪，树树枝枝尽可迷。野客未来枝畔立，流莺已向树边啼。
从容只是愁风起，眷恋常须向（一作到）日西。别有妖妍胜桃李，攀来折去亦成蹊。
[页]卷,册....[2675]239,8
第368笔
　　　　送杨著作归东海　钱起
杨柳出关色，东行千里期。酒酣暂轻别，路远始相思。
欲识离心尽，斜阳（一作光）到海时。（一本无末二句。）
[页]卷,册....[2675]239,8
第369笔
　　　　送李协律还东京　钱起
芳草忽无色，王孙复入关。长河侵驿道，匹马傍云山。
愁见离居久，萤飞秋月闲。
[页]卷,册....[2676]239,8
第370笔
　　　　秋馆言怀　钱起
蟋蟀已秋思，蕙兰仍碧滋。蹉跎献赋客，叹息此良时。
日夕云台下，商歌空自悲。
[页]卷,册....[2676]239,8
第371笔
　　　　和刘明府宴县前山亭　钱起
城隅劳心处，雪后岁芳开。山映千花出，泉经万井来。
翔鸾欲下舞，上客且留杯。
[页]卷,册....[2676]239,8
第372笔
　　　　新雨喜得王卿书问　钱起
苦雨暗秋径，寒花垂紫苔。愁中绿尊尽，梦里故人来。
果有相思字，银钩新月开。
[页]卷,册....[2676]239,8
第373笔
　　　　赋得巢燕送客　钱起
能栖杏梁际，不与黄雀群。夜影寄红烛，朝飞高碧云。
含情别故侣，花月（一作宛似）惜春分。
[页]卷,册....[2676]239,8
第374笔
　　　　题张蓝田讼堂　钱起
角巾高枕向晴山，颂简庭空不用关。秋风窗下琴书静，夜（一作落）景门前人吏闲。
稍觉渊明归思远，东皋月出片云还。
[页]卷,册....[2676]239,8
第375笔
　　　　江行无题一百首　钱起（一作钱珝诗）
倾酒向涟漪，乘流东（一作欲）去时。寸心同尺璧，投此报冯夷。

江曲全萦楚，云飞（一作氛）半自秦。岘山回首望，如别故关（一作乡）人。（往年累登岘亭。）
[2676]
浦烟函夜色（一作寒永夜），冷日转秋旻。自有沈碑石（一作在），清光不照人。

楚岸云空（一作初）合，楚城人不来。只（一作祗）今谁善舞，莫恨发阳（一作废章）台。

行背青山郭，吟当白露秋。风流无屈宋，空咏古荆州。

晚来渔父喜，罾（一作纲）重欲收迟。恐有长江使，金钱愿赎龟。

去指龙沙路，徒悬象阙（一作魏）心。夜凉无远梦，不为偶闻砧。

霁云疏有叶，雨浪细无花。隐放扁舟去，江天自有涯。

好日当（一作长）秋半，层波动旅肠。已行千里外，谁与共秋光。

润色非东里，官曹更建章。宦游难自定，来唤櫂船郎。

夜江清未晓，徒惜月光（一作先）沈。不是因行乐，堪伤老大心。

翳日多乔木，维舟取束薪。静听江叟语，俱（一作尽）是厌兵人。

箭漏日初短，汀烟草未（一作木）衰。雨余（一作微）虽更绿，不是采苹时。

山雨（一作水）夜来涨，喜鱼跳满江。岸沙平欲尽，垂蓼入船窗。

渚边新雁下，舟上独凄凉。俱是南来客，怜君缀一行。

牵路沿（一作缘）江狭，沙崩岸不平。尽知行处险，谁肯载时轻。

云密连江暗，风斜著物鸣。一杯真战将，笑尔作愁兵。

柳拂斜开（一作阳）路，篱边数户村。可能还有意，不掩向江门。
[2677]
不识桓公（一作相如）渴，徒吟子美诗。江清唯独看，心外更谁知。

憔悴异灵均，非谗作逐臣。如逢渔父问，未是独醒人。

水涵秋色静，云带夕阳高。诗癖非吾病，何妨吮短毫。

登（一作带）舟非（一作维）古岸，还似阻西陵。箕伯无多少，回头讵不能。

帆翅初张处，云鹏怒翼同。莫愁千里路，自有到来风。

秋（一作愁）云久无雨，江燕社犹飞。却笑舟中客，今年未得归。

佳节虽逢菊，浮生（一作云）正似（一作是）萍。故山何处望，荒岸小长亭。

行到楚江岸，苍茫人正迷。祗知秦塞远，格磔鹧鸪啼。

月下江流静，村荒人语稀。鹭鸶虽有伴，仍（一作乃）共影双飞。

斗转月未落，舟行夜已深。有村知不远，风便数声砧。

櫂惊沙鸟迅，飞溅夕阳波。不顾鱼多处，应防一目罗。

渐觉江天远，难逢故国书。可能无往事，空食鼎中鱼。

岸草连荒色，村声乐稔年。晚晴初（一作贪）获稻，闲却采莲（一作菱）船。

滩浅争（一作多）游鹭，江清易见鱼。怪来吟未足，秋物欠红蕖。

蛩响依莎（一作沙）草，萤飞透水烟。夜凉谁咏史，空泊运租船。

睡稳叶舟轻，风微浪不惊。任君（一作人居）芦苇岸，终夜动秋声。
[2678]
自念（一作守）平生意，曾期一郡符。岂（一作可）知因谪宦，斑鬓入江湖。

烟渚复烟渚，画屏休（一作还）画屏。引愁天末去，数点暮江青。

水天凉夜月，不是惜（一作少）清光。好物（一作景）随人秘（一作物），秦淮忆建康。

古来多思客，摇落恨江潭。今日秋风至，萧疏独（一作过）沔南。

映竹疑村好，穿芦觉渚幽。渐安无旷土，姜芋当农收。

秋风动客心，寂寂不成吟。飞上危樯立，啼乌（一作莺）报好（一作鸟不知）音。

见底高秋水，开怀万里天。旅吟还有伴，沙柳数枝蝉。

九日自佳节，扁舟无一杯。曹园旧尊酒，戏马忆高台。

兵火有余烬，贫村才数家。无人争晓渡，残月下寒沙。

渚禽菱芡足，不向稻粱争。静宿凉湾月，应无失侣声。

轻云未护（一作扑）霜，树杪橘初黄。信是知名物，微风过水香。

渺渺望天涯，清涟浸赤霞。难逢星汉使，乌鹊日（一作自）乘槎。

土旷深耕少，江平远钓多。生平皆弃本，金革竟如何。

海月非常物，等闲不可寻。披沙应有地，浅处定无金。

风晚冷飕飕，芦花已白头。旧来红叶寺，堪忆玉京秋。

风好来无阵，云闲去有踪。钓歌无远近，应喜罢艨艟。
[2679]
吴疆连楚甸，楚俗异吴乡。漫把尊中物，无人啄蟹筐（一作黄）。

岸绿野烟远，江红斜照微。撑开小渔艇，应到月明归。

雨余江始涨，漾漾见流薪。曾叹河（一作沟）中木，斯言忆古人。

叶（一作乘）舟维夏口，烟野独行时。不见头陀寺，空怀幼妇碑。

晚泊武昌岸，津亭疏柳风。数株曾手植，好事忆陶公。

坠露晓犹浓，（一作霞坠日犹红。）秋花（一作清风）不易逢。涉江虽已晚，高树搴（一作攀）芙蓉。

舟航依浦定，星斗满江寒。若比阴霾日，何妨夜未阑。

近戍离金落，孤岑望火门。唯将知命意，潇洒向乾坤。

丛菊生堤上，此花长后时。有人还采掇，何必在（一作及）春期。

夕景残霞落，秋寒细雨晴。短缨何用濯，舟在月中行。

堤（一作垠）坏漏（一作满）江水，地坳成野塘。晚荷人不折，留取（一作此）作秋香。

左（一作失）宦终何路，摅怀亦自宽。襞笺嘲白鹭，无意喻枭鸾。

楼空人不归，云似去时衣。黄鹤无心下，长应笑令威。

白帝朝惊浪，浔阳（一作阳台）暮映云。等闲生险易，世路祗如君。

橹慢开（一作生）轻浪，帆虚带白云。客船虽狭小，容得地庾（一作瘦）将军。

风雨正甘（一作酣）寝，云霓忽晚晴。放歌虽（一作须）自遣，一岁又峥嵘。
[2780]
静看秋江水，风微浪渐平。人间驰竞处，尘土自波成。

风劲（一作借）帆方疾，风回櫂却迟。较量人世事，不校一毫厘。

咫尺愁风雨，匡庐不可登。祗疑云（一作香）雾窟，犹有六朝僧。

幽思正迟迟，沙边濯弄时。自怜非博物，犹未识凫葵。

曾有烟波客，能歌西塞山。落帆唯待月，一钓紫菱湾。

千顷水纹细，一拳岚影孤。君山寒树绿，曾过洞庭湖。

光阔重湖水，低斜远雁行。未曾无兴咏，多谢沈东阳。

晚菊绕江垒，忽如开古屏。莫言时节过，白日有余馨。

秋寒鹰隼健，逐雀下云空。知是江湖阔，无心击塞鸿。

日落长亭晚，山门步障青。可怜（一作能）无酒分，处处（一作更祝）有旗亭（一作星）。

江草何多思，冬青尚满洲。谁能惊鹏鸟，作赋为沙鸥。

远岸无行树，经霜有半红。停船搜（一作披）好句，题叶赠江枫。

身世比行舟，无风亦暂休。敢言终破浪，唯愿稳乘流。

数亩苍苔石，烟蒙鹤卵洲。定因词客遇（一作过），名字始风流。

兴闲停桂楫，路好过松门。不负佳山水，还开酒一尊。

幽怀念烟水，长恨隔龙沙。今日膝王阁，分明见落霞。
[2681]
短楫休敲桂，孤根自驻萍。自怜非剑气，空向斗牛星。

江流何渺渺，怀古独依依。渔父非贤者，芦中但有矶。

高浪如银屋，江风一发时。笔端降太白，才大语终奇。

细竹渔家路，晴阳看结缯（一作罾）。喜来邀客坐，分与折腰菱。

幸有烟波兴，宁辞笔砚劳。缘情无怨刺（一作刺怨），却似反离骚。

平湖五百里，江水想通波。不奈扁舟去，其如决计何。

数峰云断处，去岸映高（一作西）山。身到韦（一作章）江日，犹应（一作应犹）未得闲。

一湾斜照水，三版顺风船。未敢相邀约，劳生祗自怜。

江雨正霏微，江村晚渡稀。何曾妨钓艇，更待得鱼归。

沙上独行时，高吟（一作吟情）到楚词（一作祠）。难将垂岸蓼，盈（一作应）把当江蓠。

新野旧楼名，浔阳胜赏情。照人长一色，江月共凄清。

愿饮西江水，那吟北渚愁。莫教留滞迹，远比蔡昭侯。

湖口分江水，东流独有情。当时好风物，谁伴谢（一作为伴）宣城。

浔阳江畔菊，应似古来秋。为问幽栖客，吟时得酒不。

高峰有佳号，千尺倚寒松（一作风）。若使𬬻烟在，犹应为上公。

万木已清霜，江边村事忙。故溪黄稻熟，一夜梦（一作瓮）中香。
[2682]
楚水苦萦回，征帆落又开。可缘非直路，却有好风来。

远谪岁时晏，暮江风雨寒。仍愁系舟处，惊梦近长滩。

[页]卷,册....[2683]239,8
第376笔
　　　　言怀　钱起
夜月霁未（一作来）好，云泉堪梦归。如何建章漏，催著早朝衣。
[页]卷,册....[2683]239,8
第377笔
　　　　和张仆射塞下曲　钱起（一作卢纶诗）
月黑雁飞高，单于夜遁逃。欲将轻骑逐，大雪满弓刀。
[页]卷,册....[2683]239,8
第378笔
　　　　送李明府去官　钱起
谤言三至后，直道叹何如。今日蓝溪水，无人不（一作助，又作勖。）夜鱼（一作渔）。
[页]卷,册....[2683]239,8
第379笔
　　　　赴章陵酬李卿赠别　钱起
一官叨下秩，九棘谢知音。芳草文园路，春愁满别心。
[页]卷,册....[2683]239,8
第380笔
　　　　逢侠者　钱起
燕赵悲歌士，相逢剧孟家。寸心言不尽，前路日将斜。
[页]卷,册....[2683]239,8
第381笔
　　　　郎员外见寻不遇　钱起
轩骑来相访，渔樵悔晚归。更怜垂（一作乘）露迹，花里点墙衣。
[页]卷,册....[2683]239,8
第382笔
　　　　过李侍御宅（一作过故吕侍御宅）　钱起
不见承明客，愁闻长乐钟。（一作翰墨成千古，恩荣谢九重。）马卿何早世，汉主欲登封。
[页]卷,册....[2683]239,8
第383笔
　　　　宿洞口馆（一作驿）　钱起
野竹通溪冷，秋泉（一作蝉，一作泉声，又作蝉声。）入户鸣。乱（一作往）来人不到，芳（一作寒）草上阶生。
[页]卷,册....[2684]239,8
第384笔
　　　　九日寄姪箊箕等　钱起
采菊偏相忆，传香寄便风。今朝竹林下，莫使桂尊空。
[页]卷,册....[2684]239,8
第385笔
　　　　梨花　钱起
艳静如笼月，香寒未逐风。桃花徒照地，终被笑妖红。
[页]卷,册....[2684]239,8
第386笔
　　　　题崔逸人山亭　钱起
药径深红藓，山窗满翠微。羡君花下酒（一作醉），蝴蝶梦中飞。
[页]卷,册....[2684]239,8
第387笔
　　　　蓝田溪杂咏二十二首　登台（一作望山台）　钱起
望山登春台，目尽趣难极。晚景下平阡，花际霞峰色。
[页]卷,册....[2684]239,8
第388笔
　　　　蓝田溪杂咏二十二首　板桥　钱起
静宜樵隐度，远与车马隔。有时行药来，喜遇归山客。
[页]卷,册....[2684]239,8
第389笔
　　　　蓝田溪杂咏二十二首　石井　钱起
片霞照仙井，泉底桃花红。那知幽石下，不与武陵通。
[页]卷,册....[2684]239,8
第390笔
　　　　蓝田溪杂咏二十二首　古藤[2684]　钱起
引蔓出云树，垂纶覆巢鹤。幽人对酒时，苔上闲花落。
[页]卷,册....[2685]239,8
第391笔
　　　　蓝田溪杂咏二十二首　晚归鹭　钱起
池上静难厌，云间欲去晚。忽背夕阳飞，乘兴（一作剩与）清风远。
[页]卷,册....[2685]239,8
第392笔
　　　　蓝田溪杂咏二十二首　洞仙谣（一作伺山径）　钱起
几转到青山，数重度流水。秦人入云去，知向桃源里。
[页]卷,册....[2685]239,8
第393笔
　　　　蓝田溪杂咏二十二首　药圃　钱起
春畦生百药，花叶香初霁。好容似风光（一作日与光风），偏来入丛蕙。
[页]卷,册....[2685]239,8
第394笔
　　　　蓝田溪杂咏二十二首　石上苔　钱起
净（一作静）与溪色连，幽宜松雨（一作露）滴。谁知古石上，不染世人迹。
[页]卷,册....[2685]239,8
第395笔
　　　　蓝田溪杂咏二十二首　窗里山　钱起
远岫见如近，千里（一作重）一窗里。坐来石上云，乍谓壶中起。
[页]卷,册....[2685]239,8
第396笔
　　　　蓝田溪杂咏二十二首　竹间路　钱起
暗归草堂静，半入花园（一作源）去。有时载酒来，不与清风遇。
[页]卷,册....[2685]239,8
第397笔
　　　　蓝田溪杂咏二十二首　竹屿　钱起
幽鸟清涟上，兴来看不足。新篁压水低，昨夜鸳鸯宿。
[页]卷,册....[2685]239,8
第398笔
　　　　蓝田溪杂咏二十二首　砌下泉[2685]　钱起
穿云来自远，激砌流偏驶。能资庭户幽，更引海禽至。
[页]卷,册....[2686]239,8
第399笔
　　　　蓝田溪杂咏二十二首　戏鸥　钱起
乍依菱蔓聚，尽向芦花灭。更喜好风来，数片翻晴雪。
[页]卷,册....[2686]239,8
第400笔
　　　　蓝田溪杂咏二十二首　远山钟　钱起
风送出山钟，云霞度水浅。欲知（一作寻）声尽处，鸟灭寥天远。
[页]卷,册....[2686]239,8
第401笔
　　　　蓝田溪杂咏二十二首　东陂（一作忆皇子陂）　钱起
永日兴难忘，掇芳春陂曲。新晴花枝下，爱此苔水绿。
[页]卷,册....[2686]239,8
第402笔
　　　　蓝田溪杂咏二十二首　池上亭　钱起
临池构杏梁，待客归烟塘。水上褰帘好，莲开杜若香。
[页]卷,册....[2686]239,8
第403笔
　　　　蓝田溪杂咏二十二首　衔鱼翠鸟　钱起
有意莲叶间，瞥然下高树。擘波得潜鱼，一点翠光去。
[页]卷,册....[2686]239,8
第404笔
　　　　蓝田溪杂咏二十二首　石莲花　钱起
幽石生芙蓉，百花惭美色。远笑越溪女，闻芳不可识。
[页]卷,册....[2686]239,8
第405笔
　　　　蓝田溪杂咏二十二首　潺湲（一作溪）声　钱起
乱石跳素波，寒声闻（一作来）几处。飕飕暝风引，散出空林去。
[页]卷,册....[2686]239,8
第406笔
　　　　蓝田溪杂咏二十二首　松下雪[2686]　钱起
虽因朔风至，不向瑶台侧。唯助苦寒松，偏明后雕色。
[页]卷,册....[2687]239,8
第407笔
　　　　蓝田溪杂咏二十二首　田鹤　钱起
田鹤望碧霄，无风亦自举。单飞后片雪，早晚及前侣。
[页]卷,册....[2687]239,8
第408笔
　　　　蓝田溪杂咏二十二首　题南陂　钱起
家住凤城南，门临古陂曲。时怜上林雁，半入池塘宿。
[页]卷,册....[2687]239,8
第409笔
　　　　伤秋　钱起
岁去人头白，秋来树叶黄。搔头向黄叶，与尔共悲伤。
[页]卷,册....[2687]239,8
第410笔
　　　　送崔山人归山　钱起
东山残雨挂斜晖，野客巢由指翠微。别酒稍酣乘兴去，知居不羡白云归。
[页]卷,册....[2687]239,8
第411笔
　　　　题礼上人壁画山水　钱起
连山画出映禅扉，粉壁香筵（一作烟）满翠微。坐来𬬻气萦空散（一作彻），共指晴云向岭归。
[页]卷,册....[2687]239,8
第412笔
　　　　送欧阳子还江华郡　钱起
江华胜事接湘滨，千里湖山入兴新。才子思归催去櫂，汀（一作江）花且为驻残春。
[页]卷,册....[2687]239,8
第413笔
　　　　暮春归故山草堂（一作刘长卿诗。题云：晚春归山居题窗前竹）　钱起
谷口春残（一作残春）黄鸟稀，辛夷花尽杏花飞。始怜幽竹山窗下，不改清阴待我归。
[页]卷,册....[2687]239,8
第414笔
　　　　访李（一本有少字）卿不遇[2687]　钱起
画戟朱楼映晚霞，高梧寒柳度飞鸦。门前不见归轩至，城上愁看落日斜。
[页]卷,册....[2688]239,8
第415笔
　　　　与赵莒茶䜩　钱起
竹下忘言对紫茶，全胜羽客醉（一作对）流霞。尘心洗尽兴难尽，一树蝉声片影斜。
[页]卷,册....[2688]239,8
第416笔
　　　　故王维右丞堂前芍药花开凄然感怀　钱起
芍药花开出旧栏，春衫掩泪再来看。主人不在花长在，更胜青松守岁寒。
[页]卷,册....[2688]239,8
第417笔
　　　　送张参及第还家　钱起
大（一作太）学三年闻琢玉，东堂一举早成名。借问还家何处好，玉（一作中）人含笑下机迎。
[页]卷,册....[2688]239,8
第418笔
　　　　夜泊鹦鹉洲　钱起
月照溪边一罩蓬，夜闻（一作闲）清唱有微风。小楼深巷敲方响，水国人家在处同。
[页]卷,册....[2688]239,8
第419笔
　　　　归雁　钱起
潇湘何事等闲回，水碧沙明两岸苔。二十五弦弹夜月，不胜清怨却飞来。
[页]卷,册....[2688]239,8
第420笔
　　　　春郊　钱起
水遶（一作透）冰渠渐有声，气融烟坞晚来明。东风好作阳和使，逢草逢花报发生。
[页]卷,册....[2688]239,8
第421笔
　　　　晚归严明府题门　钱起
降士林沾蕙草寒，弦（一作空）惊翰苑失鸳鸾。秋中回首君门阻，马上应歌行路难。
[页]卷,册....[2688]239,8
第422笔
　　　　秋夜送赵冽归襄阳[2688]　钱起
斗酒忘言良夜深，红萱露滴鹊（一作滴露鹤）惊林。欲知别后思今夕，汉水东流（一作游）是寸心。
[页]卷,册....[2689]239,8
第423笔
　　　　送符别驾还郡（一作还钱塘）　钱起
骥足骎骎吴越关（一作间），屏星复与紫书还。已知从事元无事，城上愁看海上山。
[页]卷,册....[2689]239,8
第424笔
　　　　同王员外陇城绝句　钱起
三军版筑脱金刀，黎庶翻惭将士劳。不忆（一作意）新城连嶂（一作障）起，唯惊画角入云高。
[页]卷,册....[2689]239,8
第425笔
　　　　过故洛城　钱起
故城门外（一作前）春日斜，故城门里无人家。市朝欲认不知处，漠漠野田空草花。
[页]卷,册....[2689]239,8
第426笔
　　　　校猎曲　钱起
长杨杀气连云飞，汉主秋畋正掩围。重门日晏红尘出，数骑胡（一作畋）人猎兽归。
[页]卷,册....[2689]239,8
第427笔
　　　　晚过横灞寄张蓝田　钱起
乱水东流落照时，黄花满径客行（一作来）迟。林端忽见南山色，马上还吟陶令诗。
[页]卷,册....[2689]239,8
第428笔
　　　　九日田舍　钱起
今日陶（一作山，一作吾。）家野兴偏，东篱黄菊映（一作满）秋田。浮云暝鸟飞将尽（一作稍飞去），始达青山（一作爱平林）新月前。
[页]卷,册....[2689]239,8
第429笔
　　　　长安落第　钱起
花繁柳暗九门深，对饮悲歌泪满襟。数日莺花皆落羽，一回春至一伤心。
[页]卷,册....[2689]239,8