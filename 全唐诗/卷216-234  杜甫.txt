第1笔
　　　　奉赠韦左丞丈二十二韵（韦济，天宝七载为河南尹，迁尚书左丞。）　杜甫
纨袴不饿死，儒冠多误身。丈人试静听，贱子请具陈。
甫昔少（一作妙）年日，早充观国宾。读书破万卷，下笔[2251]如有神。
赋料扬雄敌，诗看子建亲。李邕求识面，王翰愿卜（一作为）邻。
自谓颇挺出（一作生，一作特），立登要路津。致君尧舜上，再使风俗淳。
此意竟萧条，行歌非隐沦。骑驴三十载，旅食（一作客）京华春。
朝扣富儿门，暮随肥马尘。残杯与冷炙，到处潜悲辛。
主上顷见征，欻然欲求伸。青冥却垂翅，蹭蹬无纵鳞。（天宝中，诏征天下士有一艺者，皆得诣京师就选。李林甫抑之，奏令考试，遂无一人得第者。）
甚愧丈人厚，甚知丈人真。每于百僚上，猥诵佳句新。
窃效贡公喜，难甘原宪贫。焉能心怏怏，祇是走踆踆。
今欲东入海，即将西去秦。尚怜终南山，回首清渭滨。
常拟报一饭，况怀辞大臣。白鸥没（一作波）浩荡，万里谁能驯。
[页]卷,册....[2252]216,7
第2笔
　　　　送高三十五书记（高适，渤海人。解褐为封丘尉，不就，客游河西。哥舒翰奇之，表为书记。）　杜甫
崆峒小麦熟，且（一作吾）愿休王师。请公问主将，焉用穷荒为。（积石军每岁麦熟，吐蕃获之，边人呼为吐蕃麦庄。天宝六年，哥舒翰掩击大破之，后不敢复至。八载，又克其石堡城。然自此用兵河西不已，故追言戒之，欲适告翰也。）
饥鹰未饱肉，侧翅随人飞。高生跨鞍马，有似幽并（一作并州）儿。
脱身簿尉中，始与捶楚（唐簿尉有罪，辄受鞭鞑）辞。借问今何官，触热向武威。
答云（一作言）一书记，所愧国士知。人实不易知，更（一作尤）须慎其仪（一作宜）。
十年出幕府，自可持旌麾（一作旗）。此行既特达，足以慰所思（一作亦足慰远思）。
男儿功名遂，亦在老大时。常恨结欢浅，各在天一涯。
又如参与商，惨惨中肠（一作中肠安不）悲。惊风吹（一作飘）鸿鹄，不得相追随。
黄尘翳沙漠，念子何当（一作时）归。边城有余力，早寄从军诗。
[页]卷,册....[2252]216,7
第3笔
　　　　赠李白　杜甫
二年客东都，所历厌机巧。野人对膻腥，蔬食常不饱。
岂无青精（一作籸，一作𩠇）饭，使我颜色好。苦乏大（一作[2252]买）药资，山林迹如扫。
李侯金闺彦（一作深），脱身事幽讨。亦（一作未）有梁宋游，方期拾瑶草。
[页]卷,册....[2253]216,7
第4笔
　　　　游龙门奉先寺（龙门即伊阙，一名阙口，在河南府北四十里。）　杜甫
已从招提游，更宿招提境。阴壑生虚（一作灵）籁，月林散清影。
天阙（一作阔，一作阅，一作闚，一作开）象纬逼，云卧衣裳冷。欲觉闻晨钟，令人发深省。
[页]卷,册....[2253]216,7
第5笔
　　　　望岳　杜甫
岱宗夫如何，齐鲁青未了。造化钟神秀，阴阳割昏晓。
荡胸生曾云，决眦入归鸟。会当凌绝顶，一览众山小。
[页]卷,册....[2253]216,7
第6笔
　　　　陪李北海宴历下亭（天宝初，李邕为北海太守。历下亭在齐州，以历山得名。）　杜甫
东藩驻皂盖，北渚凌青荷（一作清河，一作清渮）。海内（一作右）此亭古，济南名士多。（原注：时邑人蹇处士在座。）
云山已发兴，玉佩仍当歌。修竹不受暑，交流空涌波。
蕴真惬所遇，落日将如何。贵贱具物役，从公难重过。
[页]卷,册....[2253]216,7
第7笔
　　　　同李太守登历下古城员外新亭亭对鹊湖（原注：时李之芳自尚书郎出齐州，置此亭。）　杜甫
新亭结构罢，隐见清湖阴。迹籍台观旧，气溟（一作冥）海岳深。
圆荷想自昔，遗堞感至今。芳宴此时具（一作俱），哀丝（一作弦）千古心。
主称寿尊客，筵秩宴北（一作密）林。不阻蓬荜兴，得兼（一作兼得）梁甫吟。
[页]卷,册....[2253]216,7
第8笔
　　　　玄都坛歌寄元逸人　杜甫
故人昔隐东蒙峰，已佩含景（公孙端剑铭，含景吐商）苍精龙。（剑之在左，苍龙象也。）故人今居子午谷，独在（一作并）阴崖结（一作白）茅屋。
屋前太古玄都坛，青石漠漠常（一作松）风寒。子规夜啼山竹裂，王母昼下云旗翻（一作蟠）。
知君[2253]此计成（一作诚）长往，芝草琅玕日应长。铁锁（终南大秦岭，有采蜜人山行，寻钟声而入。至一寺，旁有大竹林一二顷，截竹盛蜜，归以告戍卒。卒复往取竹，见崖垂铁锁长三丈，掣锁欲上，二虎踞崖大呼，惊怖而返。）高垂不可攀，致身福地何萧爽。
[页]卷,册....[2254]216,7
第9笔
　　　　今夕行（原注：自齐赵西归至咸阳作。）　杜甫
今夕何夕岁云徂，更长烛明不可孤。咸阳客舍一事无，相与博塞（一作赌博）为欢娱。
冯陵大叫呼五白，（招魂：成枭而牟，呼五白些。五白、枭、卢、雉，皆博齿也。）袒跣不肯成枭卢（一作牟）。英雄有时亦如此，邂逅岂即非良图。
君莫笑刘毅从来布衣愿，家无儋石输百万。
[页]卷,册....[2254]216,7
第10笔
　　　　贫交行　杜甫
翻手作云覆手雨，纷纷轻薄何须数。君不见管鲍贫时交，此道今人弃如土。
[页]卷,册....[2254]216,7
第11笔
　　　　兵车行　杜甫
车辚辚，马萧萧，行人弓箭各在腰。耶娘妻子走相送，
尘埃不见咸阳桥。牵衣顿足阑（一作桥）道哭，哭声直上干云霄。道傍过者问行人，
行人但云点行频。或从十五北防河，（开元十五年，以吐蕃为边害。诏陇右、河西兵集临洮，朔方兵集会州。防秋，至冬初无寇而罢。）便至四十西营田。去时里正（唐制，百户为一里，里置正一人）与裹头，
归来头白还（一作犹）戍边。边亭（一作庭）流血成海水，武（一作我）皇（唐人称太宗为文皇，明皇为武皇）开边意未已。君不闻汉家山东（太行之东，唐都长安，凡河北诸道，皆为山东）二百州，
千村万落生荆杞。纵有健妇把锄犁，禾生陇亩无东西。况复秦兵耐苦战，
被驱不异犬与鸡。长者虽有问，役夫敢申恨。且如今年冬，
未休关（一作陇）西卒。（一作役夫心益愤。如今纵得休，还为陇西卒。通鉴：天宝九载十二月，关西游奕使王难得击吐蕃，克五桥，拔树敦城。）县官急索租（一作县官云急索），租税从何[2254]出？信知生男恶，
反是生女好。生女犹是（一作得）嫁比邻，生男（一作儿）埋没随百草。君不见青海头，
古来白骨无人收。新鬼烦冤旧鬼哭，天阴雨湿声（一作悲）啾啾。（钱谦益曰：天宝十载，鲜于仲通讨南诏蛮，士卒死者六万。制大募两京及河南北兵以击南诏，人莫肯应。杨国忠遣御史分道捕人，枷送军所。此诗序南征之苦，设为役夫问答之词。君不闻以下，言征戍之苦。海内驿骚，不独南征一役为然也。）
[页]卷,册....[2255]216，7
第12笔
　　　　高都护骢马行（高仙芝，开元末为安西副都护。）　杜甫
安西都护胡青骢，声价欻然来向东。此马临阵久无敌，与人一心成大功。
功成惠养（赭白马赋：愿终惠养）随所致，飘飘（一作飖）远自流沙至。雄姿未受伏枥恩，猛气犹思战场利。
腕（一作踠）促蹄高如踣铁，交河几蹴曾冰裂。五花（翦鬃为辫，或三花，或五花，或云印以三花飞风之字）散作云满身，万里方看汗流血。
长安壮儿不敢骑，走过掣电倾城知。青丝络头为君老，何由却出横门道。（长安城北出西头第一门曰横门，其外为横桥。）
[页]卷,册....[2255]216,7
第13笔
　　　　天育骠骑（一本有图字）歌（天育，厩名，未详所出。）　杜甫
吾闻天子之马走千里，今之画图无乃是。是何意态雄且杰，骏（一作騣）尾萧梢朔风起。
毛为绿缥（一作骠）两耳黄，眼有紫焰双瞳方。矫矫（一作然）龙性（一作矫龙性逸）合（东坡书作含）变化，卓立天骨森开张。
伊昔太仆张景顺，监牧攻驹（一作考牧攻驹，一作考牧神驹）阅清峻。遂令大奴（汉昌邑王使大奴以衣车载女子。注：奴之尤长大者，此言景顺之牧马奴耳）守（一作字）天育，别养骥子怜神俊（一作骏）。
当时四十万匹马，张公叹其材尽下。故独写真传世人，见之座右久更新。
年多物化空形影，呜呼健步无由骋。如今岂无騕褭与骅骝，时无王良伯乐死即休。
[页]卷,册....[2255]216,7
第14笔
　　　　白丝行　杜甫[2255]
缫丝须长不须白，越罗蜀锦金栗尺。象（一作牙）床玉手乱殷红，万草千花动凝碧。
已悲素质随时染（一作改），裂下鸣机色相射。美人细意熨帖平，裁缝灭尽针线迹。
春天衣著为君舞，蛱蝶飞来黄鹂语。落絮游丝亦有情，随风照日宜（一作疑）轻举。
香汗轻（一作清）尘污颜色（一作似微污。一作污不著，一作似颜色），开新合故置何（一作相）许。君不见才（一作志）士汲引难，恐惧弃捐忍羇旅。
[页]卷,册....[2256]216,7
第15笔
　　　　秋雨叹三首　杜甫
雨中百草秋烂死，阶下决明颜色鲜。著叶满枝翠羽盖，开花无树黄金钱。
凉风萧萧吹汝急，恐汝后时难独立。堂上书生空白头，临风三嗅馨香泣。

阑（一作兰）风长（去声。一作伏，一作仗）雨（一作东风细雨）秋纷纷，四海（一作万里）八荒同一云。去马来牛不复辨，浊泾清渭何当分。
禾（一作木）头生耳黍穗黑，农夫田妇（一作父）无消息。城中斗米换（一作抱）衾裯，相许宁论两相直。

长安布衣谁比数，反锁衡门守环堵。老夫不出长蓬蒿，稚子无忧走（音奏）风雨。
雨声飕飕催早寒，胡雁翅湿高飞难。秋来未曾（一作省）见白日，埿污后（一作厚）土何时干。

[页]卷,册....[2256]216,7
第16笔
　　　　叹庭前甘菊花　杜甫
檐（一作阶，一作庭）前甘菊移时晚，青蕊重阳不堪摘。明日萧条醉尽（一作尽醉）醒，残花烂熳开何益。
篱边野外多众芳，采撷细琐升中堂。念兹空长大枝叶，结根失所缠（一作埋）风霜。
[页]卷,册....[2256]216,7
第17笔
　　　　醉时歌（原注：赠广文馆博士郑虔。）　杜甫
诸公衮衮登台（一作华）省，广文先生官独冷。甲第纷纷厌粱肉，广文先生饭不足。
先生有道出羲皇，先生有[2256]才（一作文，一作所谈，一作所该，一作所抱）过屈宋。德尊一代常𫐘轲（一作𡒄），名垂万古知何用。
杜陵野客人更（一作见）嗤，被褐短窄（一作穴）鬓如丝。日籴太（一作泰）仓五升米，时赴郑老同襟（一作衾）期。
得钱即相觅，沽酒不复疑。忘形到尔汝，痛饮真（一作直）吾师。
清夜沈沈动春酌，灯（一作檐）前细雨檐（一作灯）花落。但觉高歌有（一作感）鬼神，焉知饿死填沟壑。
相如逸才亲涤器，子云识字终投阁。先生早赋归去来，石田茅屋荒苍苔。
儒术于我何有哉，孔丘盗跖俱尘埃。不须闻此意惨怆，生前相遇且衔杯。
[页]卷,册....[2257]216,7
第18笔
　　　　醉歌行（原注：别从姪勤落第归，勤一作劝。）　杜甫
陆机二十作文赋，汝更小年能缀文。总角草书又神速，世上儿子徒纷纷。
骅骝作驹已汗血，鸷鸟举翮连青云。词源（一作赋）倒流（一作倾）三峡水，笔阵独扫千人军。
只今年（一作生）才十六七，射策君门期第一。旧穿杨叶真自知，暂蹶霜蹄未为失。
偶然擢秀非难取，会是排风有毛质。汝身已（一作即）见唾成珠，汝伯何由发如漆。
春光澹（一作潭）沱秦东亭，渚蒲牙白水荇青。风吹客衣日杲杲，树搅离思花冥冥。
酒尽沙头双玉瓶，众宾皆（一作已）醉我独醒。乃知贫贱别更苦，吞声踯躅涕泪零。
[页]卷,册....[2257]216,7
第19笔
　　　　赠卫八处士　杜甫
人生不相见，动如参与商。今夕（一作此）复何夕，共此灯烛（一作宿此灯）光。
少壮能几时，鬓发各已苍。访旧（一作问）半为鬼，惊（一作呜）呼热中肠。
焉知二十载，重上君子堂。昔别君未婚，儿女忽成行。
怡然敬父执，问我来何方。问答乃未已（一作未及已），儿女（一作驱儿）罗酒浆。
夜雨翦春韭，新（一作晨）炊间（一作闻）黄粱。主称会面难，一举累（一作蒙）十觞。
十（一作百）觞亦不醉（一作辞），感子故意长。明日隔山岳，世事两茫茫。
[页]卷,册....[2257]216,7
第20笔
　　　　苦雨奉寄陇西公兼呈王征士（原注：陇西公，即汉中王瑀；征士，琅邪王澈。）杜甫
今秋乃淫雨，仲月来寒风。群木水光下，万象（一作家）云气中。
所思碍行潦，九里信不通。悄悄素浐路，迢迢天汉东。
愿腾六尺马（一作驹），背若孤征鸿。划见公（一作君）子面，超然欢笑同。
奋飞既胡越，局促伤樊笼。一饭四五起，凭轩心力穷。
嘉蔬没混浊，时菊碎榛丛。鹰隼亦屈猛，乌鸢何所蒙。
式瞻北邻居，取适南巷翁。挂席钓川涨，焉知清兴终。
[页]卷,册....[2258]216,7
第21笔
　　　　同诸公登慈恩寺塔（原注：时高适、薛据先有此作。按寺乃高宗在东宫时为文德皇后所立，故名慈恩。）　杜甫
高标跨苍天（一作穹），烈风无时休。自非旷（一作壮）士怀，登兹翻百忧。
方知象教力，足（一作立）可追冥搜。仰穿龙蛇窟，始出（一作惊）枝撑幽。
七星在北户（一作户北），河汉声西流。羲和鞭白日，少昊行清秋。
秦（一作泰）山忽破碎，泾渭不可求。俯视但一气，焉能辨皇州。
回首叫虞舜，苍梧云正愁。惜哉瑶池饮（一作燕），日宴昆仑丘。
黄鹄去不息，哀鸣何所投。君看随阳雁，各有稻粱谋。
[页]卷,册....[2258]216,7
第22笔
　　　　示从孙济（济，字应物，官给事中、京兆尹。）　杜甫
平明跨驴出，未知（一作委）适谁门。权门多噂𠴲，且复寻诸孙。
诸孙贫无事，宅舍如荒村。堂前自生竹，堂后自生萱。
萱草秋已死，竹枝霜不蕃（一作翻，一作繁）。淘米少汲水，汲多井水浑。
刈葵莫放手，放手伤葵根。阿翁懒惰久，觉儿行步奔。
所来（一作求）为宗族，亦不为盘飧。小人利口实（一作实利口），薄俗难可（一作具）论。
勿受外嫌猜，同姓古所敦。
[页]卷,册....[2258]216,7
第23笔
　　　　九日寄岑参（参，南阳人。）　杜甫[2258]
出门复入门，两（一作雨）脚但如（一作仍）旧。所向泥活活（一作浩浩），思君令人瘦。
沈吟坐西（一作秋）轩（一作吟卧轩窗下），饮（一作饭）食错昏昼。寸步曲江头，难为一相就。
吁嗟呼（一作乎）苍生，稼穑不可救。安得诛云师，畴能补天漏。
大明韬日月，旷野号禽兽。君子强逶迤，小人困驰骤。
维南有崇山，恐（一作漭）与川浸溜。是节（一作时）东篱菊，纷披为谁秀。
岑生多新诗（一作语），性亦嗜醇酎。采采黄金花，何由满（一作洒）衣袖。
[页]卷,册....[2259]216,7
第24笔
　　　　送孔巢父谢病归游江东兼呈李白（巢父，字弱翁，冀州人，与李白等隐徂徕，号竹溪六逸。）　杜甫
巢父掉头不肯住，东将入海随烟雾。诗卷长流天地间，钓竿欲拂珊瑚（一作三珠）树。
深山大泽龙蛇远，春寒野阴风景暮（一作花繁草青春日暮）。蓬莱织（一作仙人玉）女回云车，指点虚无是征（一作引归）路。
自是君身有仙骨，世人那得知其故。惜君只欲苦死留，富贵何如草头露。（一作我欲苦留君富贵，何如草头易晞露。）
蔡侯静者意有余，清夜置酒临前除。罢琴惆怅月照（一作点）席，几岁寄我空中书。
南寻禹穴见李白，道甫问信今何如。（一本云：巢父掉头不肯住，东将入海随烟雾。书卷长携天地间，钓竿欲拂珊瑚树。我拟把袂苦留君，富贵何如草头露。深山大泽龙蛇远，花繁草青风景暮。仙人玉女回云车，指点虚无引归路。若逢李白骑鲸鱼，道甫问信今何如。）
[页]卷,册....[2259]216,7
第25笔
　　　　　　　　饮中八仙歌　杜甫
知章（贺知章，会稽人，自称秘书外监）骑马似乘船，眼花落井水底眠。汝阳（让皇帝长子琎，封汝阳王）三斗始朝天，道逢（一作见）曲车口流涎，
恨不移封向酒泉。左相（李适之，天宝元年为左丞相）日兴费万钱，饮如长鲸吸百川，衔杯乐圣称世（一作避）贤。
宗之（崔宗之，日用之子，袭封齐国公）潇洒美少年，举觞白眼望青天，皎如玉树临风前。苏晋（晋，珦之子，官至左庶子）长斋绣佛前，
醉中往往爱逃禅。李白一斗诗百篇，长安市上酒家眠。天子呼来不上[2259]船，
自称臣是酒中仙。张旭（旭善草书）三杯草圣传，脱帽露顶王公前，挥毫落纸如云烟。
焦遂（甘泽谣：布衣焦遂，为陶岘客）五斗方卓然，高谈雄辨惊四筵。
[页]卷,册....[2260]216,7
第26笔
　　　　曲江三章章五句　杜甫
　　曲江，在杜陵西北五里。开元中，开凿为胜境。南有紫云楼、芙蓉苑
　　，西有杏园、慈恩。都人游赏，盛于中和、上巳。
曲江萧条秋气高，菱荷枯折随风涛，游子空嗟垂二毛。白石素沙亦相荡，
哀鸿独叫求其曹。

即事非今亦非古，长歌激越梢林莽，比屋豪华固难数。吾人甘作心似灰，
弟姪何伤泪如雨。

自断此生休问天，杜曲幸有桑麻田，故将移住南山边。短衣匹马随李广，
看射猛虎终残年。

[页]卷,册....[2260]216,7
第27笔
　　　　　　　　丽人行　杜甫
三月三日天气新，长安水边多丽人。态浓意远淑且真，肌理细腻骨肉匀。
绣（一作画）罗衣裳照暮春，蹙金孔雀银麒麟。头上何所有，翠微（一作为）㔩（乌合反）叶（一作匌㔩）垂鬓唇。
背（一作身）后何所见，珠压腰衱（一作襻，一作肢）稳称身。就中云幕椒房亲，赐名大国虢与秦。
紫驼之峰（一作珍）出翠釜，水精之盘行素鳞。犀箸厌饫久未下，銮刀缕切空（一作坐）纷纶。
黄门飞鞚不动尘，御厨络绎（一作丝络）送八珍。箫鼓（一作管）哀吟感鬼神，宾从杂（一作合）遝实要津。
后来鞍马何逡巡，当轩（一作道）下马入锦茵。杨花雪落覆（音副）白苹，青鸟飞去衔红巾。
炙手可热势（一作世）绝伦，慎莫近（一作向）前丞相嗔。（明皇每年十月幸华清宫，杨国忠姊妹五家扈从。每家为一队，著一色衣。五家合队，照映如百花之焕发，灿烂芳馥于路。而国忠私于虢国，不避雄狐之刺。每入朝，或聊镳方驾，不施帏幔，同入禁中。）
[页]卷,册....[2260]216,7
第28笔
　　　　乐游园歌　杜甫[2260]
　　原注：晦日，贺兰杨长史筵醉中作。英华作：晦日贺兰杨长史筵
　　醉歌。汉神爵中起乐游苑，在万年县南，亦名乐游原。唐长安中，太
　　平公主置亭原上。每正月晦日、三月三日、九月九日，士女毕集。
乐游古园崒（一作萃）森爽，烟绵碧草萋萋长。公子华筵势最高，秦川（水出秦岭下，一名樊川）对酒平如掌。
长生木瓢示（一作乐）真率，更调鞍马狂（一作雄）欢赏。青春波浪芙蓉园，白日雷霆夹（一作甲）城仗。
阊阖晴开昳（音迭。一作詄，一作映）荡荡，曲江翠幕排银榜。拂水低徊舞袖翻，缘云清切歌声上。
却忆年年人醉时，只今未醉已先悲。数茎白发那抛得，百罚（一作刻）深杯亦（一作辞）不辞。
圣朝亦（一作已）知贱士丑，一物自（一作但）荷皇天慈（一作私）。此身饮罢（一作罢饮）无归处，独立苍茫自咏诗。
[页]卷,册....[2261]216,7
第29笔
　　　　渼陂行（陂在鄠县西五里，周一十四里。）　杜甫
岑参兄弟皆好奇，携我远来游渼陂。天地黤惨忽异色，波涛万顷堆琉璃。
琉璃汗漫泛舟入，事殊兴极忧思集。鼍作鲸吞不复知，恶风白浪何嗟及。
主人锦帆相为开，舟子喜甚无氛埃。凫鹥散乱櫂讴发，丝管啁啾空翠来。
沈竿续蔓（一作缦）深莫测，菱（一作芡）叶荷花静（一作净）如拭。宛在中流渤澥清，下归无极（一作临无地）终南黑。
半陂已南纯浸山，动影褭窕冲融间。船舷暝戛云际寺（云际山有大安寺），水面月出蓝田关。（即秦峣关，在蓝田县南六十里。）
此时骊龙亦吐珠，冯夷击鼓群龙趋。湘妃汉女出歌舞，金支（房中歌：金支秀华，乐上众饰也。）翠旗光有无。
咫尺但愁雷雨至，苍茫不晓神灵意。少壮几时奈老何，向来哀乐何其多。
[页]卷,册....[2261]216,7
第30笔
　　　　渼陂西南台　杜甫
高台面苍陂，六月风日冷。蒹葭离披去，天水相与永。
怀新目似击，接要心已领。仿像识鲛人，空蒙辨鱼[2261]艇。
错磨终南翠，颠倒白阁（紫阁、黄阁、白阁，三峰相去甚远）影。崷（一作⿰山啬）崒（西京赋：严峻崷崒）增光辉（一作阴），乘陵（风赋：乘陵高城）惜俄顷。
劳生愧严（遵）郑（朴），外物慕张（良）邴（曼容）。世复轻骅骝，吾甘杂蛙黾。
知归俗可忽，取适（一作足）事莫并。身退岂待官，老来苦便（平声）静。
况资菱芡足，庶结茅茨迥。从此具扁舟，弥年逐清景。
[页]卷,册....[2262]216,7
第32笔
　　　　夏日李公（一作李家令）见访（黄鹤云：按宗室世系，当是李炎，时为太子家令。）　杜甫
远林暑气薄，公子过我游。贫居类村坞，僻近城南楼。
旁舍多淳朴，所愿（一作须）亦易求。隔屋唤西家，借问有酒不。
墙头过浊醪，展席俯长流。清风左右至，客意已惊秋。
巢多众鸟斗（一作喧），叶密鸣蝉稠。苦道（一作遭）此物聒，孰谓（一作语）吾庐幽。
水花晚色静（一作净），庶足充淹留。预恐尊中尽，更起为君谋。
[页]卷,册....[2262]216,7
第33笔
　　　　奉同郭给事汤东灵湫作（骊山温汤之东有龙湫）　杜甫
东山（即骊山）气鸿蒙（一作蒙鸿），宫殿居上头。君来必十月，树羽临九州。
阴火煮玉泉，喷薄涨岩幽。有时浴赤日，光抱空中楼。
阆风入辙迹，旷（一作广）原（一作野）延冥搜。沸（一作拂）天万乘动，观水百丈湫。
幽灵（一作灵湫）斯（一作新）可佳（一作怪），王命官属休。初闻龙用壮，擘石摧林丘。
中夜窟宅改，移因风雨秋。倒悬瑶池影，屈注苍（一作沧）江流。
味如甘露浆，挥弄滑且柔。翠旗澹偃蹇，云车纷少留。
箫鼓荡四溟，异香泱漭浮。鲛（一作蛟）人献微（一作征）绡，曾祝（穆天子朝于燕然，奉璧南面，曾祝佐之。曾，重也。）沈豪牛。
百祥奔盛明，古先莫能俦。坡陀金虾蟆（喻[2262]安禄山），出见盖有由。
至尊顾之笑，王母（唐人多以王母比贵妃）不肯（一作遣）收。复归虚无底，化作长黄虬（一作龙与虬）。
飘飘（一作飖）青琐郎，文彩珊瑚钩。浩歌渌水曲，清绝听者愁。
[页]卷,册....[2263]216,7
第34笔
　　　　夜听许十损（一作许十一，一作许十，无损字）诵诗爱而有作　杜甫
许生五台（山在代州五台县）宾，业白（宝积经有纯白业、五戒、十善、四禅、四定，皆属善名）出石壁。余亦师粲可（达摩传慧可，慧可传粲），身犹缚禅寂。
何阶子方便，谬引为匹敌。离索晚相逢，包蒙欣有击（易：九二，包蒙。上九，击蒙。）
诵诗浑（一作混）游衍，四座皆（一作俱）辟易。应手看捶钩，清心听鸣镝。
精微穿溟涬（音幸），飞动摧霹雳。陶谢不枝梧，风骚共推激。
紫燕（一作鸾）自超诣，翠駮（中曲之山，有兽如马，爪牙如虎，一角，能食豹，名曰駮。）谁翦剔。君意人莫知，人间夜寥阒。
[页]卷,册....[2263]216,7
第35笔
　　　　桥陵诗三十韵因呈县内诸官（睿宗葬桥陵，故蒲城为奉先，官如赤县。）　杜甫
先帝昔晏驾，兹山朝百灵。崇冈拥象设，沃野开天庭。
即事壮重险，论功超五丁。坡陀因（一作用）厚地（一作力），却略罗峻屏。
云阙虚冉冉，风松肃泠泠。石门霜露（一作雾）白，玉殿莓苔青。
宫女晚（一作晓）知曙，祠官（一作臣）朝见星。空梁簇画戟，阴井敲铜瓶。
中使日夜（一作相）继（一作日继夜），惟王心不宁。岂徒恤备享，尚谓求无形。
孝理敦国政，神凝推道经。瑞芝产庙柱，好鸟鸣（一作巢，一作宿）岩扃。
高岳前嵂崒，洪河左滢濙。（钱谦益注：谓滢，玉篇：同荥，胡坰、乌迥二切，无营音。濙字，玉篇、韵略俱无，毛氏据此诗增，恐非，当作潆。按类篇：濙，玄扃切。濎濙，小水貌。）金城蓄峻址，沙苑交回汀。
永与奥区固，川原纷眇冥。居然赤县立，台榭争岧亭。
官属果称是，声华真（一作宜）可听。王刘美竹润，裴李春兰馨。
郑氏才振古，啖侯笔不停。遣辞必中律，利物常发硎。
绮绣相展转，琳琅愈（一作逾[2263]）青荧。侧闻鲁恭化，秉德崔瑗铭。
太史候凫影，王乔随鹤翎。朝仪限霄汉，容思回林坰。
𫐘轲辞下杜，飘飖陵（一作凌）浊泾。诸生旧短褐，旅泛一浮萍。
荒岁儿女瘦，暮途涕泗零。主人念老马，廨署（一作宇）容（一作客）秋萤。
流寓理岂惬，穷愁醉未醒。何当摆俗累，浩荡乘沧溟。
[页]卷,册....[2264]216,7
第36笔
　　　　沙苑行（沙苑在冯翊县南，东西八十里，南北三十里，其地宜畜牧。唐置沙苑监，掌牛马诸牧。）　杜甫
君不见左辅白沙如白水（一作白如水），缭以周墙百余里。龙媒昔是渥洼生，汗血今称献于此。
苑中騋牝三千匹，丰草青青寒不死。食（音字）之豪健西域无（一作腾西域），每岁攻（一作收，一作牧）驹冠边鄙。
王有虎臣司苑门，入门天厩皆云屯。骕骦一骨独当御，春秋二时归（一作朝）至尊。
至尊内外马盈亿（一作内外马数将盈亿），伏枥在坰空大存。逸群绝足信殊杰，倜傥权奇难具论。
累累塠阜藏奔突，往往坡陀纵超越。角壮翻同（一作腾）麋鹿游，浮深簸荡鼋鼍窟。
泉（一作海）出巨鱼长比人，丹砂作尾黄金鳞。岂知异物同精气，虽未成龙亦有神。
[页]卷,册....[2264]216,7
第37笔
　　　　骢马行（原注：太常梁卿敕赐马也。李邓公爱而有之，命甫制诗。）　杜甫
邓公马癖人共知，初得花骢大宛种。夙昔传闻思一见，牵来左右神皆竦。
雄姿逸态何崷崒，顾影骄嘶自矜宠。隅目青荧夹镜悬，肉骏（一作騣）碨礌连钱动。
朝来久（一作少）试华轩下，未觉千金满高价。赤汗微生白雪毛，银鞍却覆香罗帕。
卿家旧赐公取（一作有）之（一作能取），天厩真龙此其亚。昼洗须腾泾渭深，朝（一作夕，一作晨）趋可刷幽并夜。
吾闻良骥老始成，此马数年人更惊。岂有四蹄疾于鸟，不与八骏俱先鸣。
时俗造次那得致，云雾晦冥方降精。近闻下诏喧都邑，肯使（一作知有）骐𬴊地上行。
[页]卷,册....[2264]216,7
第38笔
　　　　去矣行（鲍钦止曰：天宝十四载，甫在率府，数上赋颂，不蒙采录，欲辞职去，作去矣行。）　杜甫[2264]
君不见鞲上鹰，一饱则飞掣。焉能作堂上燕，衔泥附炎热。
野人旷荡无腼颜，岂可久在王侯间。未试囊中餐玉法，明朝且入蓝田山。（后魏李预椎玉七十枚为屑，日服食之。蓝田山出美玉。）
[页]卷,册....[2265]216,7
第39笔
　　　　自京赴奉先县咏怀五百字（原注：天宝十四载十〔一〕（二）月初作。）　杜甫
杜陵有布衣，老大意转拙。许身一何愚（一作过），窃比稷与契。
居然成濩落，白首甘（一作苦）契（一作挈）阔。盖棺事则已，此志常觊豁。
穷年忧黎元，叹息肠（一作腹）内热。取笑同学翁，浩歌弥激烈。
非无江海志，萧洒送（一作迭）日月。生逢尧舜（一作为）君，不忍便永诀。
当今廊庙具，构厦岂云缺。葵藿倾太阳，物性固莫（一作难）夺。
顾惟蝼蚁辈，但自求其穴。胡为慕大鲸，辄拟偃溟渤。
以兹悟（一作误）生理，独耻事干谒。兀兀遂至今，忍为尘埃没。
终愧巢与由，未能易其节。沈饮聊自适（一作遣），放歌颇愁绝。
岁暮百草零，疾风高冈裂。天衢阴峥嵘，客子中夜发。
霜严衣带断，指直不得（一作能）结。凌晨过骊山，御榻在𫶇嵲。
蚩尤塞寒空，蹴蹋崖谷滑。瑶池气郁律，羽林相摩戛。
君臣（一作圣君）留欢娱，乐动殷樛嶱（一作胶葛，一作䗶蝎，一作福嵑嶱，一作汤嶱）。赐浴皆长缨，（华清宫内供奉两汤，外更有汤十六所。安禄山及将士、杨国忠及兄弟姊妹，并赐浴、赐食、赐钱。）与宴（一作谋）非短褐。
彤庭所分帛，本自寒女出。鞭挞（一作箠）其夫家，聚敛贡城阙。
圣人筐篚恩，实欲（一作愿）邦国活。臣如忽至理，君岂弃此物。
多士盈朝廷，仁者宜战栗。况闻内金盘，尽在卫霍室。
中堂舞（一作有）神仙，烟雾散（一作蒙）玉质。煖客貂鼠裘，悲管逐清瑟。
劝客驼蹄羹，霜橙压香橘。朱门酒肉臭，路有冻死骨。
荣枯咫尺异，惆怅难再述。北辕就泾渭，官渡又改辙。
群冰（一作水）从西下，极目高崒兀。疑是崆峒来，恐触天柱折。
河梁幸未坼，枝撑声窸窣。行旅相攀援，川广不（一作且）可越。
老妻寄（一作既）异县，十口隔风雪。谁能久不顾，庶往共饥渴。
入门闻号咷[2265]，幼子饥（一作饿）已卒。吾宁舍一哀，里巷亦（一作犹）呜咽。
所愧为人父，无食致夭折。岂知秋未（一作禾）登，贫窭有仓卒。
生常（一作当）免租税，名不隶征伐。抚迹犹（一作独）酸辛，平人固骚屑。
默思失业徒，因念远戍卒。忧端齐（一作际）终南，澒洞不可掇。
[页]卷,册....[2266]216,7
第40笔
　　　　奉先刘少府新画山水障歌（英华题作：新画山水障歌奉先尉刘单宅作）　杜甫
堂上不合生枫树，怪底江山（一作山川）起烟雾。闻君扫却赤县图，乘兴遣画沧洲趣。
画师亦无数，好手不可遇。对此融心神，知君重毫素。
岂但祁岳（画录：有名无迹者二十五人，祁岳在李国恒之上。一去乃祁乐之误，岑参有送祁乐诗）与郑虔，笔迹远过杨契丹。（隋参军杨契丹，山东人，六法兼修。）得非悬圃裂（一作坼），无乃潇湘翻。
悄然坐我天姥下，耳边已似闻清猿。反思前夜风雨急，乃（一作恐）是蒲（一作满）城鬼神入。
元气淋漓障犹湿，真宰上诉天应泣。野亭春还杂花远，渔翁暝蹋孤舟立。
沧浪水深青溟阔（一作沧浪之水深且阔），攲岸（一作峰）侧岛（一作岸）秋毫末。不见湘妃鼓瑟时，至今斑竹临江活。
刘侯天机精，爱画入骨髓。自有两儿郎，挥洒亦莫比。
大儿聪明到，能添老树巅崖里。小儿心孔开，貌（音邈）得山僧及童子。
若耶溪，云门寺（俱在会稽），吾独胡为在泥滓，青鞋布袜从此始。
[页]卷,册....[2266]216,7
第41笔
　　　　白水（即奉先）县崔少府十九翁高斋三十韵（原注：天宝十五载五月作）　杜甫
客从南县来，浩荡无与适。旅食白日长，况当朱炎赫。
高斋坐林杪，信宿游衍阒。清晨陪跻攀，傲睨俯峭壁。
崇冈相枕带，旷野怀（一作回，一作迥）咫尺。始知贤主人，赠此遣愁寂。
危阶根青冥，曾冰生淅沥。上有无心云，下有欲落石。
泉声闻复急（一作息），动静随所击（一作激）。鸟呼藏其身，有似惧弹射。
吏隐道（一作适，一作通，[2266]一作识）性情，兹焉其窟宅。白水见舅氏，诸翁乃仙伯。
杖藜长松阴，作尉穷谷僻。为我炊雕胡，逍遥展良觌。
坐久风颇愁（一作怒），晚来山更碧。相对十丈蛟，欻翻盘涡坼。
何得空里雷，殷殷寻地脉。烟氛（一作气）蔼崷（一作⿰山啬）崒，魍魉森惨戚。
昆仑崆峒颠，回首如（一作知）不隔。前轩颓（一作摧）反照，巉绝华岳赤。
兵气涨林峦，川光杂锋镝。知是相公军，（天宝十四载，禄山反，拜哥舒翰为兵马副元帅以讨禄山。明年正月，加同平章事。）铁马云（一作烟）雾积。
玉觞淡无味，胡羯岂强敌。长歌激屋梁，泪下流衽席。
人生半哀乐，天地有顺逆。慨彼万国夫，休明备征狄（一作敌）。
猛将纷填委，庙谋蓄长策。东郊何时开，带甲且来（一作未）释。
欲告清宴罢（一作疲），难拒幽明迫。三叹酒食旁，何由似平昔。
[页]卷,册....[2267]216,7
第42笔
　　　　三川观水涨二十韵（原注：天宝十五载七月中，避寇时作。按三川属鄜，以华池、黑水、洛水同会得名。）　杜甫
我经华原来，不复见平陆。北上唯土山，连山走穷（一作穹）谷。
火云无时出（一作出无时），飞电常在目。自多穷岫雨，行潦相豗（一作灰）蹙。
蓊（音乌）□（音阁，又音溘）川气黄，群流会空曲。清晨望高浪，忽谓阴崖踣（音匐）。
恐泥窜蛟龙，登危聚麋鹿。枯查卷拔树，礧磈共充塞。
声吹鬼神下，势阅人代速。不有万穴归，何以尊四渎。
及观泉源涨，反惧江海覆。漂沙坼岸去（一作去岸），漱壑松柏秃。
乘陵（一作凌）破山门，回斡裂（一作倒）地轴。交洛赴洪河，及关岂信宿。
应沈数州没，如听万室哭。秽浊殊未清，风涛怒犹蓄（一作畜）。
何时通舟车，阴气不（一作亦）黪黩。浮生有荡汩，吾道正羁束。
人寰难容身，石壁滑侧足。云雷此（一作屯）不已，艰险路更跼。
普天无川梁，欲济愿水缩。因悲中林士，未脱众鱼腹。
举头向苍天，安得骑鸿鹄。
[页]卷,册....[2267]216,7
第43笔
　　　　悲陈陶（陈涛斜，在咸阳县，一名陈陶泽。至德元年十月，房琯与安守忠战，败绩于此。）　杜甫[2267]
孟冬十郡良家子，血作陈陶泽中水。野旷（一作广）天清（一作晴）无战声，四万义军同日死。
群胡归来血（一作雪）洗箭，仍唱（一作撚箭）胡歌饮都市。都人回面向北啼，日夜更望官军至。（一作前后官军苦如此。）
[页]卷,册....[2268]216,7
第44笔
　　　　悲青阪　杜甫
我军青阪在东门，天寒饮马太白窟。黄头奚儿日向西，数骑弯弓敢驰突。
山雪河冰野（一作晚，一作已）萧𫗋（一作飏，一作飒），青是烽（一作人）烟白人骨。焉得附书与我军，忍待明年莫仓卒。（苏轼曰：琯既败，犹欲持重有所伺，而中人邢延恩等促战，仓皇失据，遂及于败，故后篇云。）
[页]卷,册....[2268]216,7
第45笔
　　　　哀江头　杜甫
少陵（汉宣帝葬杜陵，许后葬南园，谓之小陵，后人呼为少陵，杜甫家焉。）野老吞声哭，春日潜行曲江曲。江头宫殿锁千门，细柳新蒲为谁绿。
忆昔霓旌下南苑，苑中万物生颜色。昭阳殿里第一人，同辇随君侍君侧。
辇前才（一作词）人带弓箭，白马嚼（一作噍）啮黄金勒。翻身向天（一作空）仰射云，一箭（一作笑，一作发）正坠双飞翼。
明眸皓齿今何在，血污游魂归不得。清渭东流剑阁深，去住彼此无消息。
人生有情泪沾臆，江水（一作草）江花岂终极。黄昏胡骑尘满城，欲往城南忘南（一作望城）北。
[页]卷,册....[2268]216,7
第46笔
　　　　哀王孙（旧书：天宝十五载六月九日，潼关不守。十二日，明皇自延秋出幸蜀，亲王妃主俱不及从。）　杜甫
长安城头头（一作多，一作颈）白乌，夜飞延秋门上呼。又向（一作来）人家啄大屋，屋底达官走避胡。
金鞭断折九马死，骨肉不待（一作得）同驰驱。腰下宝玦青珊瑚，可怜王孙泣路隅。
问之不肯道姓名，但道困苦乞为奴。已经百日窜荆棘，身上无有完肌肤。
高帝子孙尽隆（一作高）准（音拙），龙种自与常人殊。豺狼在邑龙在野，王[2268]孙善保千金躯。
不敢长语临交衢，且为王孙立斯须。昨夜东（一作春）风吹血腥，东来橐（一作骆）驼满旧都。
朔方健儿好身手，昔何勇锐今何愚。窃闻天（一作太）子已传位，圣德北服南单于。
花门剺面请雪耻，慎勿出口他人狙。哀哉王孙慎勿疏，五陵佳气无时无。
[页]卷,册....[2269]216,7
第47笔
　　　　大云寺赞公房四首（武后幸光明寺，沙门宣政进大云经。中有女主之符，因改为大云经寺。）　杜甫
心在水精域，衣沾春雨时。洞门尽徐步，深院果幽期。
到（一作倒）扉（一作屣，一作履）开复闭，撞钟斋及兹。醍醐长发性，饮（一作饭）食过扶衰。
把臂有多日，开怀无愧辞。黄鹂（一作莺）度结构，紫鸽下罘罳（一作芳菲）。
愚（一作芳）意会所适，花边行自迟。汤休起我病，微笑索题诗。

细软青丝履，光明白㲲巾。深藏供老宿，取用及吾身。
自顾转无趣，交情何尚新。道林才不世，惠远德过人。
雨泻暮檐竹，风吹青（一作春）井芹。天阴对图画，最觉润龙鳞。

灯影照无睡，心清闻妙香。夜深殿突兀，风动金锒铛。
天黑闭春院，地清栖暗芳。玉绳回断绝，铁凤森翱翔。
梵放时出寺，钟残仍殷床。明朝在沃野，苦见尘沙黄。

童儿汲井华，惯捷（一作健）瓶上（一作在）手。沾洒不濡地，扫除似无帚。
明（一作晨）霞烂复阁，霁雾搴高牖。侧塞被径花，飘飖委墀（一作阶）柳。
艰难世事迫，隐遯佳期后。晤语契深心，那能总箝口。
奉辞还杖策，暂别终回首。泱泱（一作浃浃）泥污人，听听（与狺同）国多狗。
既未免羁绊（一作寓），时来憩奔走。近公如白雪，执热烦何有。

[页]卷,册....[2269]216,7
第48笔
　　　　苏端薛复筵简薛华醉歌　杜甫
文章有神交有道，端复得之名誉早。爱客满堂尽豪翰（一作杰），开筵上日（一作月）思芳草。
安得健步移远梅，乱插繁花向晴昊。千里犹残旧冰雪，百壶且试开怀抱。
垂老恶闻战鼓悲，急（一作羽）觞为缓忧心捣。少年努力纵谈笑，看我形容已枯槁。
坐中薛华善（一作能）醉歌，歌辞自作风格老。近来海内为（一作无）长句，汝与山东李白好。
何（逊）刘（孝绰）沈（约）谢（朓）力未工，才兼鲍昭愁绝倒。诸生颇尽新知乐，万事终伤不自保。
气酣日落西风来，愿吹野水添（一作注）金杯。如渑之酒常快意，亦（一作不）知穷愁（一作未知穷达）安在哉。
忽忆雨时秋井塌，古人白骨生青苔，如何不饮令心哀。
[页]卷,册....[2270]217,7
第49笔
　　　　晦日寻崔戢李封　杜甫
朝光入瓮牖，尸（一作方，一作宴）寝惊敝裘。起行视天宇，春气渐和柔。
兴来（一作得兴，一作乘兴）不暇懒，今晨梳我头。出门无所待，徒步觉自由。
杖藜复恣意，免值公与侯。晚定崔李交，会心真罕俦。
每过得酒倾（一作吃），二宅可淹留。喜结仁里欢，况因令节求。
李生园欲荒，旧（一作有）竹颇修修。引客看扫除，随时成献酬。
崔侯初筵色，已畏空尊愁。未知天下士，至（一作志）性有此不。
草牙既青出，蜂声亦暖游。思见农器陈，何当甲[2270]兵休。
上古葛天民（一作氏），不贻黄屋（一作绮）忧。至今阮籍等，熟醉为身谋。
威凤高其（一作自高）翔，长鲸吞九洲。地轴为之翻，百川皆乱流。
当歌欲一放，泪下恐莫收。浊醪有妙理，庶用（一作与）慰沈浮。
[页]卷,册....[2271]217,7
第50笔
　　　　雨过苏端（原注：端置酒。）　杜甫
鸡鸣风雨（一作云）交，久旱云（一作雨）亦好。杖藜入春泥，无食起我早。
诸家忆所历，一饭（一作饱）迹便（一作更）扫。苏侯得数过，欢喜每倾倒。
也复（一作复也）可怜人，呼儿具梨枣。浊醪必在眼，尽醉摅怀抱。
红稠屋角花，碧委（一作秀）墙隅草。亲宾纵（一作绝）谈谑，喧闹畏（一作慰）衰老。
况蒙霈泽垂，粮粒或自保。妻孥隔军垒，拨弃不拟道。
[页]卷,册....[2271]217,7
第51笔
　　　　喜晴（一作喜雨）　杜甫
皇天久不雨，既雨晴亦佳。出郭眺西郊，肃肃（一作萧萧）春增华。
青荧陵陂麦，窈窕桃李（一作杏）花。春夏各有实，我饥岂无涯。
干戈虽横放，惨澹斗龙蛇。甘泽不犹愈，且耕今未赊。
丈夫则带甲，妇女终在家。力难及黍稷，得种菜与麻。
千载商山芝，往者东门瓜。其人骨已朽（一作灭），此道谁疵瑕。
英贤遇𫐘轲，远引蟠泥沙。顾惭昧所适，回首白日斜。
汉阴有鹿门，沧海有灵（一作云）查。焉能学众口，咄咄空（一作同）咨嗟。
[页]卷,册....[2271]217,7
第52笔
　　　　送率府程录还乡（原注：程携酒馔相就取别。）　杜甫
鄙夫行衰谢，抱病昏妄（一作忘）集。当时往还人，记一不识十。
程侯晚相遇，与语才杰立。熏然耳目开，颇觉聪明人。
千载得鲍叔，末契有所及。意钟（一作中）老柏青，义动修蛇蛰。
若人可数见，慰我垂白泣。告（一作生）别无淹晷，百忧复相袭。
内愧突不黔，庶羞以（一作明似）赒给。素丝挈长鱼，碧酒随玉粒。
途穷见交态，世梗悲路涩。东风吹春冰，泱莽（一作漭）后土湿。
念君惜羽翮，既饱更思戢。莫作翻云鹘，闻呼向禽急。
[页]卷,册....[2271]217,7
第53笔
　　　　　　述怀一首（此已下自贼中窜归凤翔作）　杜甫
去年潼关破，妻子隔绝久。今夏草木长，脱身得西走。
麻鞋见天子，衣袖露两肘。朝廷愍生还，亲故伤老丑。
涕泪授拾遗，流离主恩厚。柴门虽得去，未忍即开口。
寄书问三川，不知家在否。比闻同罹祸，杀戮到鸡狗。
山中漏茅屋，谁复依户牖。摧颓苍松根，地冷骨未朽。
几人全性命，尽室岂相偶。嵚岑（一作崟）猛虎场，郁结回我首。
自寄一封书，今已十月后。反畏消息来，寸心亦何有。
汉运初中兴，生平老耽酒。沈思欢会处，恐作穷独（一作途）叟。
[页]卷,册....[2272]217,7
第54笔
　　　　送长孙九侍御赴武威判官　杜甫
骢马新凿蹄，银鞍被来好。绣衣黄白（北齐乐曲：怀黄绾白。疑指金银印）郎，骑向交河道。
问君适万里，取别何草草。天子忧凉州，严程到须早。
去秋群胡反，不得无电扫。此行收（一作牧）遗甿，风俗方再造。
族父领元戎（时杜鸿渐为河西节度使），名声国（一作阁）中老。夺我同官良，飘飖按城堡。
使我不能餐，令我恶怀抱。若人才思阔，溟涨浸（一作漫）绝岛。
尊前失诗流，塞上得（一作多）国宝。皇天悲送远，云雨白浩浩。
东郊尚烽火，朝野色枯槁。西极柱亦倾，如何正穹昊。
[页]卷,册....[2272]217,7
第55笔
　　　　送樊二十三侍御赴汉中判官　杜甫
威弧不能弦，（弧矢星拟射狼，弧不直狼，则盗贼起。）自尔无宁岁。川谷血横流，豺狼沸相噬。
天子从北来（灵武在凤翔北），长驱振凋敝。顿兵岐梁下，却跨沙漠裔。
二京陷未收，四极我得制。萧索（一作瑟）汉水清，缅通淮湖税。
使者纷星散，王纲尚旒缀。南伯从事贤，君行立谈际。
生（一作坐）知七曜历，手画三军势。冰雪净聪明[2272]，雷霆走精锐。
幕府辍谏官，朝廷无此（一作比）例。至尊方旰食，仗尔布嘉惠。
补阙暮征入，柱史晨征憩（一作补阙入柱史，晨征固多憩）。正当艰难时，实藉长久计。
回风吹独树，白日照执袂。恸哭苍烟根，山门万重（一作里）闭。
居人莽牢落，游子方迢递。裴回悲生离，局促老一世。
陶唐歌遗民，后汉更列（一作别）帝。恨无匡复姿（一作资），聊欲从此逝。
[页]卷,册....[2273]217,7
第56笔
　　　　送从弟亚赴安西（一作河西）判官　杜甫
　　杜亚，字次公，京兆人。肃宗在灵武，上书论时政，授校书郎。时杜鸿
　　渐节度河西，辟为从事。
南风作秋声，杀气薄炎炽。盛夏鹰隼击，时危异人至。
令弟草中来，苍然（一作茫）请论事。诏书引上殿，奋舌动天意。
兵法五十家，尔腹为箧笥。应对如转丸（一作圆），疏通略文字。
经纶皆新语，足以正神器。宗庙尚为灰，君臣俱（一作皆）下泪。
崆峒地无轴，青（一作清）海天轩轾。（一作䡹，见潘岳赋。）西极最疮痍，连山暗烽燧。
帝曰大布衣，藉卿佐元帅。坐看清流沙，所以子奉使。
归当再前席，适远非历（一作虚）试。须存武威郡，为画长久利。
孤峰石戴驿，快马金缠辔。黄羊饫不膻，芦（一作鲁）酒多还醉。
踊跃常人情，惨澹苦士志。安边敌何有，反正计始遂。
吾闻驾鼓车，不合用骐骥。龙吟回其头，夹辅待所致。
[页]卷,册....[2273]217,7
第57笔
　　　　送韦十六评事充同谷郡防御判官　杜甫
昔没贼中时，潜与子同游。今归行在所，王事有去留。
逼侧兵马间，主忧急良筹。子虽躯干小，老（一作志）气横九州。
挺身艰难际，张目视寇雠。朝廷壮其节，奉诏令参谋。
銮舆驻凤翔，同谷为咽喉。西扼弱水道，南镇枹罕（一作氐羌）陬。
此邦承平日，剽劫吏所羞。况乃胡未灭，控带莽悠悠。
府中韦使君，道足示怀柔。令姪[2273]才俊茂，二美又何求。
受词太白脚，走马仇池头。古色（一作邑）沙土裂，积阴雪云（一作霜雪）稠（一作积雪阴云稠）。
羌父豪猪靴（一作帽），羌儿青兕裘（一作汉兵黑貂裘）。吹角向月窟，苍山旌旆愁。
鸟惊出死树，龙怒拔老湫。古来无人境，今代横戈矛。
伤哉文儒士，愤激驰林丘。中原正格斗，后会何缘由。
百年赋命定，岂料沈与浮。且复恋良友，握手步道周。
论兵远壑净（一作静），亦可纵冥搜。题诗得秀句，札翰时相投。
[页]卷,册....[2274]217,7
第58笔
　　　　塞芦子（芦子关，属夏州，北去塞门镇一十八里。）　杜甫
五城（方镇表：朔方节度领定远、安丰二军及三受降城，为五城）何迢迢，迢迢隔河水。边兵尽东征，城内空荆杞。
思明割怀卫，秀岩西未已。回（一作迥）略大荒来（一作东），崤函盖虚尔。
延州（塞门镇本属延州，开元二年，移就芦子关）秦北户，关防犹可倚。焉得一万人，疾驱塞芦子。
岐（一作顷）有薛大夫，（薛景仙为扶风太守。贼寇至，击却之。）旁制山贼起。近闻昆戎徒，为退三百里。
芦关扼两寇，深意实在此。谁能（一作敢）叫帝阍（一作门），胡行速如鬼。
[页]卷,册....[2274]217,7
第59笔
　　　　彭衙行（郃阳县西北有彭衙城）　杜甫
忆昔避贼初，北走经险艰。夜深彭衙道（一作门），月照白水山。
尽室久徒步，逢人多厚颜。参差谷鸟吟（一作鸣），不见游子还。
痴女饥咬我，啼畏虎狼（一作猛虎）闻。怀中掩其口，反侧声愈嗔。
小儿强解事，故索苦李餐。一旬半雷雨，泥泞相牵攀。
既无御雨（一作湿）备，径滑衣又寒。有时经（一作最）契阔，竟日数里间。
野果充糇粮，卑枝成屋椽。早行石上水，暮宿天边烟。
少留周（一作固，一作同）家洼，欲出芦子关。故人有孙宰，高义薄曾云。
延客已曛黑，张灯启重门。煖汤濯我足，翦纸招我魂。
从此出妻孥，相视涕阑干。众雏烂熳睡，唤起沾盘餐。
誓将与夫子，永结为弟昆。遂空所坐堂，安居奉我欢。
谁肯艰难际，豁达露心肝。别来岁月周，胡羯仍[2274]搆患。
何当有翅翎，飞去堕尔前。
[页]卷,册....[2275]217,7
第60笔
　　　　北征（原注：归至凤翎，墨制放往鄜州作。按鄜在凤翔东北，故曰北征。）　杜甫
皇帝二载秋，闰八月初吉。杜子将北征，苍茫问家室。
维时遭艰虞（一作危），朝野少暇日。顾惭恩私被，诏许归蓬荜。
拜（一作奉）辞诣阙下（一作阁门），怵惕久未出。虽乏谏诤姿，恐君有遗失。
君诚中兴主，经纬固密勿。东胡反未已，臣甫愤所切。
挥涕恋行在，道途（一作路）犹恍惚。乾坤含（一作合）疮痍，忧虞何时毕。
靡靡逾阡陌，人烟眇萧瑟（一作索）。所遇多被伤，呻吟更流血。
回首凤翔县，旌旗晚明灭。前登寒山重，屡得饮马窟。
邠郊入地底，泾水中荡潏。猛虎立我前，苍崖吼时裂。
菊垂今秋花，石戴（一作带，一作载）古车辙。青云动高兴，幽事亦可悦。
山果多琐细，罗生杂橡栗。或红如丹砂，或黑如点漆。
雨露之所濡，甘苦（一作酸）齐结实。缅（一作缥）思桃源内，益叹身世拙。
坡陀望鄜畤，岩谷（一作谷岩）互出没。我行已水滨，我仆犹木末。
鸱鸟（一作枭）鸣黄桑，野鼠拱乱穴。夜深（一作中）经战场，寒月照白骨。
潼关百万师，往者散（一作败）何卒。遂令半秦民，残害为异物。
况我堕（一作随）胡尘，及归尽华发。经年至茅屋，妻子衣百结。
恸哭松声回（一作迥），悲泉共幽（一作呜）咽。平生所娇儿，颜色白胜雪。
见耶背面啼，垢腻脚不袜。床前两小女，补绽才（一作才）过膝。
海图坼波涛，旧绣移曲折。天吴及紫凤，颠倒在裋（一作短）褐。
老夫情怀恶，呕泄（一作咽）卧数日（一作数日卧呕泄）。那无囊中帛，救汝寒凛栗。
粉黛亦解苞（一作包），衾裯稍罗列。瘦妻面复光，痴女头自栉。
学母无不为，晓妆随手抹。移时施朱铅，狼藉画眉阔。
生还对童稚，似欲忘饥渴。问事竞挽须，谁能即嗔喝。
翻思在贼愁，甘受杂乱聒。新归且慰意，生理焉能说（一作脱）。
至尊尚蒙尘，几日休练卒。仰观（一作看）天色改，坐（一作旁）觉祅气（一作氛）豁。
阴风西北来，惨澹[2275]随回鹘（一作纥）。其王愿助顺，其俗善（一作喜）驰突。
送兵五千人，驱马一万匹。此辈少为贵，四方服勇决。
所用皆鹰腾，破敌过（一作如）箭疾。圣心颇虚伫，时议气欲夺。
伊洛指掌收，西京不足拔。官军请深入，蓄锐何（一作可，一作伺）俱发。
此举开青徐，旋瞻略恒碣。昊天积霜露，正气有肃杀。
祸转亡胡岁，势成擒胡月。胡命其能久，皇纲未宜绝。
忆昨（一作昔）狼狈初，事与古先别。奸臣竟葅醢，同恶随荡析。
不闻夏殷（当作殷周）衰，中自诛褒妲。周汉获再兴，宣光果明哲。
桓桓陈将军，仗钺奋忠烈。微尔人尽非，于今国犹活。
凄凉大同殿，寂寞白兽闼。都人望翠华，佳气向金阙。
园陵固有神，扫洒数不缺。煌煌太宗业，树立甚宏达。
[页]卷,册....[2276]217,7
第61笔
　　　　得舍弟消息　杜甫
风吹紫荆树，色与春庭暮。花落辞故枝，风回返（一作反）无处。
骨肉恩书重，漂泊难相遇。犹有泪成河，经天复东注。
[页]卷,册....[2276]217,7
第62笔
　　　　徒步归行（原注：赠李特进，自凤翔赴鄜州途经邠州作。）　杜甫
明公壮年值时危，经济实藉英雄姿。国之社稷今若是，武定祸乱非公谁。
凤翔千官且饱饭，衣马不复能轻肥。青袍朝士最困者，白头拾遗徒步归。
人生交契无老少，论交（一作心）何必先同调。妻子山中哭向天，须公枥上追风骠。
[页]卷,册....[2276]217,7
第63笔
　　　　玉华宫（贞观二十一年，作玉华宫，后改为寺，在宜君县北凤皇谷。）　杜甫
溪回（一作迥）松风长，苍鼠窜古瓦。不知何王殿，遗构绝壁下。
阴房鬼火青，坏道哀湍泻。万籁真笙竽（一作竽瑟），秋色（一作气，一作光）正（一作极）萧洒。
美人为黄土，况乃粉黛假。当时侍金舆，故物独石马。
忧来藉草坐，浩[2276]歌泪盈把。冉冉征途间，谁是长年者。
[页]卷,册....[2277]217,7
第64笔
　　　　九成宫（本隋仁寿宫，贞观修以避暑，更名九成，在麟游县西五里。）　杜甫
苍山入百里，崖断如杵臼。曾宫凭风回（一作迥），岌业土囊口。
立神扶栋梁（一作宇），凿翠开户牖。其阳产灵芝，其阴宿牛斗。
纷披（一作扶）长松倒（一作侧），揭𡿗怪石走。哀猿啼一声，客泪迸林薮。
荒哉隋家帝，制此今颓朽。向使国不亡，焉为巨唐有。
虽无新增修，尚置（一作署）官居守。（九成宫置总监一人，副监一人。丞、簿、录事各一人。）巡非瑶水远，迹是雕墙后。
我行（一作来）属时危，仰望嗟叹久。天王守（一作狩）太白，驻马更搔（一作回）首。
[页]卷,册....[2277]217,7
第65笔
　　　　羌村　杜甫
峥嵘赤云西，日脚下平地。柴门鸟雀噪，归客（一作客子）千里至。
妻孥怪我在，惊定（一作走）还拭泪。世乱遭飘荡，生还偶然遂。
邻人满墙头，感叹亦歔欷。夜阑更秉烛，相对如梦寐。

晚岁迫偷生，还家少欢趣。娇儿不离膝，畏我复却去。
忆昔好追凉，故绕池边树。萧萧北风劲，抚事煎百虑。
赖知禾黍（一作黍秫，一作黍稌）收，已觉糟床注。如今足斟酌，且用慰迟暮。

群鸡正（一作忽）乱叫，客至鸡斗争（一作正生）。驱鸡上树木，始闻叩柴荆。
父老四五人，问我久远行。手中各有携，倾榼浊复清。
苦（一作莫）辞酒味薄，黍地无人耕。兵革既未息，儿童（一作郎）尽东征。
请为父老歌，艰难愧深（一作余）情。歌罢仰天叹，四座泪纵横。

[页]卷,册....[2277]217,7
第66笔
　　　　偪仄（一作侧）行赠毕曜（一作⿰亻息⿰亻息行，篇中字亦作⿰亻息⿰亻息，一作赠毕四曜。）　杜甫
偪仄何偪仄，我居巷南子巷北。可恨邻里间，十日不一见颜色。
自从官马送还官，行路难行涩如棘。我贫[2277]无乘非无足，昔者相过今不得。
实不是（一作未敢）爱微躯（一作慵相访），又非关足无力。（一本二句起处无实、又二字。）徒步翻愁官长怒，此心炯炯君应识。
晓来急雨春风颠，睡美不闻钟鼓传。东家蹇驴许借我，泥滑不敢骑朝天。
已令请急会通籍（一作已令把牒还请假），男儿信（一作性）命绝可怜。焉能终日心拳拳，忆君诵诗神凛然。
辛夷始花亦（一作又）已落，况我与子非壮年。街头酒价常苦贵，方外酒徒稀醉眠。
速宜（一作径须）相就饮一斗，恰有三百青铜钱。（建中三年，置肆酿酒，斛收直三千。）
[页]卷,册....[2278]217,7
第67笔
　　　　送李校书二十六韵（李舟，陇西人，后封陇西县男。父岑，水部郎中、眉州刺史。）　杜甫
代北有豪鹰，生子毛尽赤。渥洼骐骥儿（一作种），尤异是龙（一作虎）脊。
李舟名父子，清峻流（一作时）辈伯。人间好（一作妙）少年，不必须白皙。
十五富文史，十八足宾客。十九授校书，二十声辉（一作𬊤，一作烜，一作烨）赫。
众中每一见，使我潜动魄。自恐二男儿，辛勤养无益。
乾元元（一作二）年春，万姓始安宅。舟也衣彩衣，告我欲远适。
倚门固有望，敛衽就行役。南登吟白华，已见楚山碧。
蔼蔼咸阳都，冠盖日云（一作已如）积。何时太夫人，堂上会亲戚。
汝翁草明光，天子正前席。归期岂烂漫（一作熳），别意终感激。
顾我蓬屋姿，谬通金闺（一作门）籍。小来习性懒，晚节（一作岁）慵转剧。
每愁悔吝作，如觉天地窄。羡君齿发新，行己能夕惕。
临岐意颇切，对酒不能吃。回身视绿野，惨澹如荒泽。
老雁春忍（一作忍春）饥，哀号待枯麦。时哉高飞燕，绚练新羽翮。
长云湿褒斜，汉水饶巨石。无令轩车迟，衰疾悲夙昔。
[页]卷,册....[2278]217,7
第68笔
　　　　洗兵马（原注：收京后作。）　杜甫
中兴诸将收山东，捷书日（一作夜，一作夕）报清昼同。河广传闻一苇过，胡危（一作儿）命在破竹中。
祗残邺城不[2278]日得，独任朔方无限功。（郭子仪领朔方军，屡破贼。拔卫州，进围邺城。）京师皆骑汗血马，回纥（回纥以骁骑三千助讨安庆绪）喂肉葡萄宫。
已喜皇威清海岱，常思仙仗过崆峒（山在平凉县西）。三年笛里关山月，万国兵马草木风。
成王（广平王俶）功大心转小，郭相（中书令郭子仪）谋深（一作猷）古来少。司徒（李光弼加检校司徒）清鉴悬明镜，尚书（王思礼迁兵部尚书）气与秋天杳。
二三豪俊为时出，整顿乾坤济时了。东走无复忆鲈鱼，南飞觉有安巢（一作枝）鸟。
青春复随冠冕入，紫禁（一作驾）正耐烟花绕。鹤禁通霄凤辇备，鸡鸣问寝龙楼（一作蛇）晓。
攀龙附凤势（一作世）莫当，天下尽化为侯王。（加封蜀郡、灵武元从功臣。肃宗独厚郭湜、李辅国辈。）汝等岂知蒙（一作象）帝力，时来不得夸身强。
关中既留萧丞相，（谓杜鸿渐。肃宗至平凉，鸿渐悉录军资储廥上之。上喜曰：灵武，吾之关中，卿乃萧何也。）幕下复用张子房。（时张镐代房琯为相，故下专言之。）张公一生江海客，身长九尺须眉苍。
征起适遇风云会，扶颠始知筹策良。青袍白马更何有，后汉今周喜再昌。
寸地尺天皆入贡，奇祥异瑞争来送。不知何国致白环，复道诸山得银瓮。
隐士（谓李泌，时求归衡山）休歌紫芝曲，词人解（一作角）撰河清（一作清河）颂。（时杨炎辈争献灵武受命、凤翔出师颂之类。）田家望望惜雨干，布谷处处催春种。
淇上健儿归莫懒，城南思妇愁多梦。安得壮士挽天河，净洗甲兵长不用。
[页]卷,册....[2279]217,7
第69笔
　　　　留花门　杜甫
　　甘州东北千余里，有居延海。又北三百里，有花门山堡。又东北千里
　　，至回纥牙帐。肃宗还西京，叶护辞归。奏曰：回纥战兵留在沙苑，
　　今归灵夏取马，更为陛下收范阳余孽。
北门（一作北方，一作花门）天骄子，饱肉气勇决。高秋马肥健，挟矢射汉月。
自古以为患，诗人厌薄伐。修德使其来，羁縻固不绝。
胡为倾国至，出入暗金阙。中原有驱除，隐忍用此物。
公主（宁国公主妻回纥可汗）歌黄鹄，[2279]君王指白日。连云屯左辅，百里见积雪。
长戟鸟休飞，哀笳曙（一作晓）幽咽。田家最恐惧，麦倒桑枝折。
沙苑临清渭，泉香草丰洁。渡河不用船，千骑常撇烈（一作灭没，一作捩）。
胡尘逾太行，杂种抵京室。花门既须留，原野转萧瑟。
[页]卷,册....[2280]217,7
第70笔
　　　　病后遇（一作过）王倚饮赠歌　杜甫
麟角（一作鳞鱼）凤觜世莫识（一作辨），煎胶续弦奇自见。尚看王生抱此怀，在于甫也何由羡。
且遇王生慰畴昔，素知贱子甘贫贱。酷见冻（一作陈）馁不足耻，多病沈年苦无健。
王生怪我颜色恶，答云伏枕艰难遍。疟疠三秋孰可忍，寒热百日相交战。
头白眼暗坐有胝，肉黄皮皱命如线。惟生哀我未平复，为我力致美殽膳。
遣人向市赊香粳，唤妇出房亲自馔。长安冬葅酸且绿，金城土酥静如练。
兼求富（一作畜）豪（一作畜豕）且割鲜，密沽斗酒谐终宴。故人情义（一作味）晚谁似，令我手脚轻欲漩（一作旋）。
老马为驹信（一作总）不虚，当时得意况深眷。但使残年饱吃饭，只愿无事常相见。
[页]卷,册....[2280]217,7
第71笔
　　　　湖城东遇孟云卿复归刘颢宅宿宴饮散因为醉歌　杜甫
　　蔡本题上有冬末以事之东都七字。孟云卿，河南人，与元结、杜甫辈
　　相友善。
疾风吹尘暗河县，行子隔手不相见。湖城城南（一作东，一作北）一开眼，驻马偶识云卿面。
向（一作况）非刘颢为地主，懒回鞭辔成高（一作城南）宴。刘侯叹（一作欢）我携客来，置酒张灯促华馔。
且将款曲终今夕（一作经今冬），休语（一作话）艰难尚酣战。照室红炉促曙光（一作簇曙花），萦窗素月垂文（一作秋）练。
天开地裂长安陌（一作春），寒尽春生（一作紫陌春寒）洛阳殿。岂知驱车复同轨，可惜刻漏随更箭。
人生会合不可常，庭树鸡鸣泪如线（一作霰）。
[页]卷,册....[2280]217,7
第72笔
　　　　阌乡姜七少府设脍戏赠长歌　杜甫
姜侯设脍当严冬，昨日今日皆天风。河冻未渔（一作取鱼，一作黄河美鱼，一作黄河冰鱼，一作黄河味鱼）不易得，凿冰恐侵河伯宫。
饔人受鱼鲛人手，洗鱼磨刀鱼眼红。无声细下飞碎（一作素）雪，有骨已剁觜（平声，喙也）春葱。
偏劝腹腴愧年少，软炊香饭（一作粳）缘老翁。落碪何会白纸湿，放箸未觉金盘空。
新欢便饱姜侯德，清觞异味情屡极。东归贪（一作贫）路自觉难，欲别上马身无力。
可怜为人好心事，于我见子真颜色。不恨我衰子贵时，怅望且为今相忆。
[页]卷,册....[2281]217,7
第73笔
　　　　戏赠阌乡秦少公（一作翁，一作府。唐人称尉为少公）短歌　杜甫
去年行宫当（一作守）太白，朝回君是同舍客。同心不减骨肉亲，每语见许文章伯。
今日时清两京道，相逢苦觉人情好。昨夜邀欢乐更无，多才依旧能潦（一作倾）倒。
[页]卷,册....[2281]217,7
第74笔
　　　　李鄠县丈人胡马行　杜甫
丈人骏马名胡骝，前年避胡（一作贼）过金牛。回鞭却走见天子，朝饮汉水暮灵州。
自矜胡骝奇绝代，乘出千人万人爱。一闻说尽急难材，转益愁向驽骀辈。
头上锐耳批秋竹，脚下高蹄削寒玉。始知神龙别有种，不比俗（一作凡）马空多肉。
洛阳大道时再清，累日喜得俱东行。凤臆龙（一作麟）鬐（一作麟，一作麟髻）未易识，侧身注目长风生。
[页]卷,册....[2281]217,7
第75笔
　　　　义鹘（宋刻诸本皆有行字）　杜甫
阴崖有苍（一作二）鹰，养子黑柏颠。白蛇登其巢，吞噬（一作之）恣（一作资）朝餐。
雄飞远求食，雌者鸣辛酸。力强不[2281]可制，黄口无（一作宁）半存。
其父从西归（一作来），翻身入长烟。斯须领健鹘，痛（一作冤）愤（一作愤懑）寄所宣。
斗上捩孤影，噭哮（一作无声）来九天。修鳞脱远枝，巨颡坼老拳。
高空得蹭蹬，短（一作茂）草辞蜿蜒。折尾能一掉（一作摆），饱（一作饥）肠皆（一作今）已（一作以，一作已皆）穿。
生虽灭众雏，死亦垂千年。物情有报复，快意贵目前。
兹实鸷鸟最，急难心炯（一作皎）然。功成失所往（一作在），用舍何其贤。
近经潏水湄，此事樵夫（一作人）传。飘萧觉素发，凛欲（一作烈，一作若）冲儒冠。
人生许与（一作计有）分，只在（一作亦存）顾盼间。聊为义鹘行，用（一作永）激壮士肝。
[页]卷,册....[2282]217,7
第76笔
　　　　画鹘行（一作画雕）　杜甫
高堂见生（一作老）鹘，飒爽动秋骨。初惊无拘挛（一作卷），何得立突兀。
乃知画师妙，功（一作巧）刮造化窟。写作（一作此）神骏姿，充君眼中物。
乌鹊满樛枝，轩然恐其出。侧脑看青霄，宁为众禽没。
长翮如刀剑，人寰可超越。乾坤空峥嵘，粉墨且萧瑟。
缅思（一作想）云沙际，自有烟雾质。吾今意何伤，顾步独纡郁。
[页]卷,册....[2282]217,7
第77笔
　　　　瘦马行（一作老马）　杜甫
东郊瘦（一作老）马使我伤，骨骼（一作骸）硉兀如堵墙。绊之欲动转攲侧，此岂有意仍腾骧。
细看六（一作火）印带官字，（监牧马，右膊皆印官字。）众道三（一作官）军遗路旁。皮干剥落杂（一作尽）泥滓，毛暗萧条连雪霜。
去岁奔波逐余寇，骅骝不惯不得将。士卒多骑内厩马，惆怅恐是病乘黄。
当时历块误一蹶，委弃非汝能（一作难）周防。见人惨澹若哀诉，失主错莫无晶（一作精）光。
天寒远放雁为伴（一作侣），日暮不（一作未）收（一作衣）乌啄疮。谁家且养愿终惠，更试明年春草长。
[页]卷,册....[2282]217,7
第78笔
　　　　新安吏（原注：收京后作。虽收两京，贼犹充斥。钱谦益曰：以下诸诗，皆乾元二年自华州之东都道途所感而作。）　杜甫[2282]
客行新安道，喧呼闻点兵。借问新安吏，县小更无丁。
府帖（一作符）昨夜（一作日）下，次选中男（天宝三载制，百姓年十八为中男）行。中男绝短小，何以守王城。
肥男有母送，瘦男独伶俜。白水暮东流，青山犹（一作闻）哭声。
莫自使眼枯，收汝泪纵横。眼枯即（一作却）见骨，天地终无情。
我军取（一作至，一作收）相州，日夕望其平。岂意贼难料，归军星散营。（九节度围邺日久，军无统帅，且乏食。史思明自魏来救，战于安阳，官军溃。郭子仪断河阳桥，保东京。）
就粮近故垒，练卒依旧京。掘壕不到水，牧马役亦轻。（此下俱言子仪留守事）
况乃王师顺，抚养甚分明。送行勿泣血（一作垂泣），仆射如父兄。（子仪因潏水之败，从司徒降右仆射。）
[页]卷,册....[2283]217,7
第79笔
　　　　潼关吏（安禄山兵北，哥舒翰请坚守潼关，明皇听杨国忠言，力趣出兵。翰抚膺恸哭而去，兵至灵宝溃，关遂失守。）　杜甫
士卒何草草，筑城潼关道。大城铁不如，小城万丈余。
借问潼关吏，修关（一作筑城）还备胡。要我下马行，为我指山隅。
连云列战格，飞鸟不能逾。胡来但自守，岂复忧西都。
丈（一作大）人视要处，窄（一作穿）狭容单车。艰难奋长戟，万（一作千）古用一夫。
哀哉桃林战，百万化为鱼。请嘱防关将，慎勿（一作莫）学哥舒。
[页]卷,册....[2283]217,7
第80笔
　　　　石壕吏（陕县有石壕镇）　杜甫
暮投石壕村，有吏夜捉人（如廷切，见烈女颂）。老翁逾墙走，老妇出门看（一作看门，一作首）。
吏呼一何怒，妇啼一何苦。听妇前致词，三男邺城戍。
一男附书致（一作到），二男新战死。存（一作在）者且（一作是）偷生，死者长已矣。
室中更无人，惟（一作所）有乳下孙。有孙（一作孙有）母未去，出入（一作更）无完裙。（一作孙母未便出，出吏无定裙）
老妪力虽衰，请从吏夜归。急应河阳役（李光弼与郭子仪相继守河阳城），犹得备晨炊。
夜久语声绝，如闻泣幽咽。天明登前途，独与老翁别。
[页]卷,册....[2283]217,7
第81笔
　　　　新婚别　杜甫
兔丝附蓬麻，引蔓故（一作固）不长。嫁女与征夫，不如弃路旁。
结发为妻子（一作子妻，一作君妻），席不煖君床。暮婚晨告别，无乃太匆忙。
君行虽（一作既）不远，守边赴（一作戍）河阳。妾身未分明，何以拜姑嫜。
父母养我时，日（一作月）夜令我藏。生女有所归，鸡狗（一作犬）亦得（一作相）将。
君今（一作生）往死（一作死生）地，沈痛迫中肠。誓欲随君去（一作往），形势反苍黄。
勿为（一作改）新婚念，努力事戎行。妇人在军中，兵气恐不扬。
自嗟贫家女，久致（一作致此）罗襦裳。罗襦不复施，对君洗红妆。
仰视百鸟飞，大小必双翔。人事（一作生）多错迕，与君永相望。
[页]卷,册....[2284]217,7
第82笔
　　　　垂老别　杜甫
四郊未宁静，垂老（一作死）不得安。子孙阵亡尽，焉用身独完。
投杖出门去，同行为辛酸。幸有牙齿存（一作好），所悲骨髓（一作肉）干。
男儿既介胄，长揖别上官。老妻卧路啼，岁暮衣裳单。
孰知是死别，且复伤其寒。此去必不归，还闻劝加餐。
土门（井陉口名土门，八陉之一）壁甚坚，杏园（汲县有杏园镇。土门、杏园，皆在河北）度亦难。势异邺城下，纵死时犹（一作独）宽。
人生有离合，岂择衰老（一作盛）端。忆昔少壮日，迟回竟长叹。
万国尽征戍（一作东征），烽火被冈峦。积尸草木腥，流血川原丹。
何乡为乐土，安敢尚盘桓。弃绝蓬室居，塌然摧肺肝。
[页]卷,册....[2284]217,7
第83笔
　　　　无家别　杜甫
寂寞天宝后，园庐但蒿藜。我里百（一作万）余家，世乱各东西。
存者无消息，死者为（一作委）尘泥。贱子因阵败，归来寻旧（一作故）蹊。
人（一作久）行见空巷（一作室），日瘦气惨凄。但对狐与狸，竖毛怒我啼。
四邻何所有，一二老寡妻。宿鸟恋本枝，安辞且穷栖。
方春独荷锄，日暮还灌畦。县吏知我至，召令习鼓鞞。
虽从本州役，[2284]内顾无所携。近行止一身，远去终转迷。
家乡既荡尽，远近理亦齐。永痛长病母，五年委沟谿。
生我不得力，终身两酸嘶。人生无家别，何以为烝黎。
[页]卷,册....[2285]217,7
第84笔
　　　　夏日叹　杜甫
夏日出东北，陵天经（一作经天陵）中街。（即中道，黄道所经也。）朱光彻厚地，郁蒸何由开。
上苍久无雷，无乃号令乖。雨降不濡物，良田起黄埃。
飞鸟苦热死，池鱼涸其泥。万人尚流冗，举目唯蒿莱。
至今大河北，化（一作尽）作虎与豺。浩荡想幽蓟，王师安在哉。
对食不能餐，我心殊未谐。眇然贞观初，难与数子偕。（谓长孙、房、魏之流）
[页]卷,册....[2285]217,7
第85笔
　　　　夏夜叹　杜甫
永日不可暮，炎蒸毒我（一作中）肠。安得万里风，飘飖吹我裳。
昊天出华月，茂林延疏光。仲夏苦夜短，开轩纳微凉。
虚明见纤毫，羽虫亦飞扬。物情无巨细，自适固其常。
念彼荷戈士，穷年守边疆。何由一洗濯，执热互相望。
竟夕击刁斗，喧声连万方。青紫虽被体，不如早还乡。
北城悲笳发，鹳鹤号且翔。况复（一作怀）烦促倦，激烈思时康。
[页]卷,册....[2285]217,7
第86笔
　　　　立秋后题　杜甫
日月不相饶，节序昨夜隔。玄蝉无停号，秋燕已如客。
平生独往愿，惆怅年半百。罢官亦由人，何事拘形役。
[页]卷,册....[2285]217,7
第87笔
　　　　贻阮隐居（昉）　杜甫
陈留风俗衰，人物世不数。塞上得阮生，迥继先父祖。（谓阮籍、咸、孚辈）
贫知静者性，自（一作白）益毛发古。车马人邻家，蓬蒿翳环堵。
清诗近道要，识子（一作字）用心苦。寻我草径微，褰裳蹋寒雨。
更议居远村，避喧甘猛虎。足明箕颍客，荣贵如粪土。
[页]卷,册....[2286]218,7
第88笔
　　　　遣兴三首　杜甫
下马古战场，四顾但茫然。风悲浮云去，黄叶坠（一作堕）我前。
朽骨穴蝼蚁，又为蔓草缠。故老行叹息，今人尚开边。
汉虏互胜负（一作失约），封疆不常全。安得廉耻（一作颇）将，三军同晏眠。

高秋登塞（一作寒）山，南望马邑州。降虏东击胡，壮健尽不留。
穹庐莽牢落，上有行云愁。老弱哭道路，愿闻甲兵休。
邺中事反复（一作何萧条），死人积如丘。诸将已茅土，载驱谁与谋。

丰年孰（一作既，一作亦）云迟，甘泽不在早。耕田秋雨足，禾黍已映道。
春苗九月交，颜色同日老。劝汝衡门士，忽悲尚枯槁。
时来展材力，先后无丑好。但讶鹿皮翁，忘机对芳（一作荒，一作芝）草。

[页]卷,册....[2286]218,7
第89笔
　　　　昔游　杜甫　　[2286]
昔谒华盖君，深求洞宫脚（一作绿袍昆玉脚）。玉（一作人）棺已上天，白日亦寂（一作冥）寞。
暮升艮岑（一作峰）顶，巾几犹未却。弟子四五人，入来泪俱落。
余时游名山，发轫在远壑。良觌违夙愿，含凄向寥廓。
林昏罢幽磬，竟夜伏石阁。王乔下天坛，微月映皓鹤。
晨溪向（一作响）虚𫘝（一作驶），归径行已昨。岂辞青鞋胝，怅望（一作惆怅）金匕药。
东蒙赴旧隐，尚忆同志乐。休（一作伏）事董先生（忆昔行所谓衡阳董链师也），于今独萧索。
胡为客关塞，道意久衰薄。妻子亦何人，丹砂负前诺。
虽悲鬒（一作须）发变，未忧筋力弱。扶（一作杖）藜望清秋，有兴入庐霍。
[页]卷,册....[2287]218,7
第90笔
　　　　幽人　杜甫
孤云亦群游，神物有（一作识）所归。麟（一作灵）凤在赤霄，何当（一作尝）一来仪。
往与惠荀（一作询。钱谦益曰：旧注，惠昭、荀玨、惠远、许询，俱谬。甫逸诗中有送惠二过东溪诗云：空谷滞斯人，与此诗沧洲意相合。询，或其名也。）辈，中年沧洲期。天高无消息，弃我忽若遗。
内惧非道流，幽人见（一作在）瑕疵。洪涛隐语笑（一作笑语），鼓枻蓬莱池。
崔嵬扶桑日，照耀珊瑚枝。风帆倚翠盖（一作𪩘），暮把东皇衣。
咽漱元和津，所思烟霞（一作雾）微。知名未足称，局促商山芝。
五湖复浩荡，岁暮有余悲。（末怀李泌，时泌隐衡山。）
[页]卷,册....[2287]218,7
第91笔
　　　　佳人　杜甫
绝代有佳人，幽居在空（一作山）谷。自云良家子，零落依草木。
关中昔丧败（一作乱），兄弟遭杀戮。官高何足论，不得收骨肉。
世情恶衰歇，万事随转烛。夫婿轻薄儿，新人已（一作美）如玉。
合昏尚知时，鸳鸯不独宿。但见新人笑，那闻旧人哭。
在山泉水清，出山泉水浊。侍婢卖珠回，牵萝补茅屋。
摘花不插发（一作髻，一作鬓），采柏动盈匊（一作握）。天寒翠袖薄，日暮倚修竹。
[页]卷,册....[2287]218,7
第92笔
　　　　赤谷西崦人家（赤谷在秦州西南七十里，曹刘战此，谷水尽赤，故名。）　杜甫
跻险不自喧（一作宣，一作安），出郊已清目。溪回日气暖，径转山田熟。
鸟雀依茅茨，藩篱带松菊。如行武陵暮，欲问桃花（一作源）宿。
[页]卷,册....[2288]218,7
第93笔
　　　　西枝村寻置草堂地夜宿赞公土室二首　杜甫
出郭眄细岑，披榛得微路。溪行一流水，曲折方屡渡。
赞公汤休徒，好静心迹素。昨枉霞上作，盛论岩中趣。
怡然共携手，恣意同远步。扪萝涩先登，陟𪩘眩反顾。
要求阳冈暖，苦陟（一作步，一作涉）阴岭冱。惆怅老大藤，沈吟屈蟠树。
卜居意未展，杖策回且暮。层巅（一作天）余落日，早蔓已多露。

天寒鸟已归，月出人（一作山）更（一作已，一作以）静。土室延白光，松门耿疏影。
跻攀倦日短，语乐寄夜永。明燃林中薪，暗汲石底（一作泉）井。
大师京国旧，德业天机秉。从来支许游，兴趣江湖迥。
数奇谪关塞，道广存箕颍。何知戎马间，复接尘事屏。
幽寻岂一路，远色有诸岭。晨光稍曚昽，更越西南顶。

[页]卷,册....[2288]218,7
第94笔
　　　　寄赞上人　杜甫
一昨陪锡杖，卜邻南山幽。年侵腰脚衰，未便阴崖秋。
重冈北面起，竟日阳光留。茅屋买（一作置）兼土，斯焉心所求。
近闻西枝西，有谷杉黍（一作漆，即桼）稠。亭午颇和暖，石（一作沙）田又足收。
当期塞（一作寒）雨干，宿昔齿疾瘳。裴回虎穴上，面势龙泓头。
柴荆具茶茗，迳（一作遥）路通林丘。与子成二老，来往亦风流。
[页]卷,册....[2288]218,7
第95笔
　　　　太平寺泉眼　杜甫
招提凭高冈，疏散连草莽。出泉枯柳根，汲引岁月古。
石间（一作门）见海眼，天畔萦水府。广深丈尺间，宴息[2288]敢轻侮。
青白二小蛇，幽姿可时睹。如丝气或上，烂熳为云雨。
山头到山下，凿井不尽土。取供十方僧，香美胜牛乳。
北风起寒文，弱藻舒（一作胜）翠缕。明涵客衣净，细荡林影趣。
何当宅下流，余润通药圃。三春湿黄精，一食生毛羽。
[页]卷,册....[2289]218,7
第96笔
　　　　梦李白二首（李白卧庐山，永王璘反，迫致之。璘败，坐系寻阳狱，长流夜郎。久之，得释。）　杜甫
死别已吞声，生别常恻恻。江南瘴疠地，逐（一作远）客无消息。
故人入我梦，明我长相忆。恐非平生魂，路远（一作迷）不可测。
魂来枫叶（一作林）青，魂（一作梦）返关塞黑。君今在罗网，何以（一作似）有羽翼。
落月满屋梁，犹疑照（一作见）颜色。水深波浪阔，无使蛟龙得。

浮云终日行，游子久不至。三夜频梦君，情亲见君意。
告归常局促，苦道来不易。江湖多风波（一作秋多风），舟楫恐失坠。
出门搔白首，若（一作苦）负平生志。冠盖满京华，斯人独憔悴。
孰云网恢恢，将老身（一作才）反累。千秋万岁名，寂寞身后事。

[页]卷,册....[2289]218,7
第97笔
　　　　有怀台州郑十八司户（虔）　杜甫
天台隔三江（一作江海），风浪无晨暮。郑公纵得归，老病不识路。
昔如水（一作江，一作天）上鸥，今如（一作为）罝中兔。性命由他人，悲辛但狂顾。
山鬼独一脚，蝮蛇长如树。呼号傍孤城，岁月谁与度。
从来御魑魅，多为（一作被）才名误。夫子嵇阮流，更被（一作遭）时俗恶。
海隅微小吏，眼暗发垂素。黄帽映（一作鸠杖近）青袍，非供折腰具。
平生一杯酒，见我故人遇。相望无所成，乾坤莽回互。
[页]卷,册....[2289]218,7
第98笔
　　　　遣兴五首（黄鹤本以陶潜、贺公、孟浩然三首入庞德公一首后。）　杜甫[2289]
蛰龙三冬卧，老鹤万里心。昔时贤俊人，未遇犹视今。
嵇康不得死（一作且不死），孔明有知音。又如垄底（一作陇坻）松，用舍在所寻。
大哉霜雪干，岁久为枯林。*
昔者（一作在昔）庞德公，未曾入州府。襄阳耆旧间，处士节独（一作犹）苦。
岂无济时策（一作术），终竟（一作岁）畏罗（一作罪）罟。林茂鸟有归，水深鱼知聚。
举家依（一作隐）鹿门，刘表焉得取。*
我今日夜忧，诸弟各异力。不知死与生，何况道路长。
避寇一分散，饥寒永相望。岂无柴门归（一作扫），欲出畏虎狼。
仰看云中雁，禽鸟亦有行。*
蓬生非无根，漂荡随高风。天寒落万里，不复归本丛。
客子念故宅，三年门巷空。怅望但烽火，戎车满关东。
生涯能几何，常在羇旅中。*
昔在洛阳时，亲友相追攀。送客东郊道，遨游宿南山。
烟尘阻长河，树羽成皋间。回首载酒地，岂无一日还。
丈夫贵壮健，惨戚非朱颜。
第99笔
　　　　遣兴五首　杜甫
朔风飘胡雁，惨澹带砂砾。长林何萧萧，秋草萋更碧。
北里富熏天，高楼夜吹笛。焉知南邻客，九月犹𫄨绤。

长陵锐头儿，出猎待明发。骍（一作觪）弓金爪镝，白马蹴微雪。
未知所驰逐，但见暮光灭。归来悬两狼，门户有旌节。

漆有用而割，膏以明自煎。兰摧白露下，桂折秋风前。
府中罗旧尹，沙道尚依然。赫赫萧京兆，今为时所[2290]怜。（京兆尹萧炅与鲜于仲通辈皆为宰相私人，故云。）

猛虎凭其威，往往遭急缚。雷吼徒咆哮，枝撑已在脚。
忽看皮寝处，无复睛闪烁。人有甚于斯，足以劝（一作戒）元恶。

朝逢（一作逆）富家葬，前后皆（一作见）辉光。共指亲戚大，缌麻百夫行。
送者各有死，不须羡其强。君看束练（一作缚）去，亦得归山冈。

[页]卷,册....[2291]218,7
第100笔
　　　　遣兴五首（黄鹤本以我今日夜忧、蓬生非无根、昔在洛阳时三首入地用莫如马后）　杜甫
天用莫如龙，有时系扶桑。顿辔海徒涌，神人身更长。
性命苟不存，英雄徒自强。吞声勿复道，真宰意茫茫。

地用莫如马，无良复谁记。此日千里鸣，追风可君意。
君看渥洼种，态与驽骀异。不杂（一作在）蹄啮间，逍遥有能事。

陶潜避俗翁，未必能达道。观其著诗集，颇亦恨枯槁。
达生岂是足，默识盖不早。有子贤与愚，何其挂怀抱。

贺公雅吴语，在位常清狂。上疏乞骸骨，黄冠归故乡。
爽气不可致，斯人今则亡。山阴一茅宇，江（一作淮）海日凄凉。

吾怜孟浩然，裋褐即长夜。赋诗何必多，往往凌鲍谢。
清江空旧鱼（一作旧鱼美），春雨余甘蔗。每望东南云，令人几悲咤。

[页]卷,册....[2291]218,7
第101笔
　　　　前出塞九首　杜甫
　　草堂本：前出塞编入天宝未乱以前，在京师作，诸本皆与后出塞同编
　　。前出塞为征秦陇之兵赴交河而作，后出塞为征东都之兵赴蓟门而作
　　。
戚戚去故里，悠悠赴交河。公家有程期，亡命婴祸罗。
君已富土境，开边一何多。弃绝父母恩，吞声行负戈。

出门日已远，不受徒旅欺。骨肉恩岂断，男儿死无时。
走马脱辔头，手中挑青丝。捷下万仞（一作丈）冈，俯身试搴旗。

磨刀呜咽水，水赤刃伤手。欲轻肠断声，心绪乱已久。
丈夫誓许国，愤惋复何有。功名图骐𬴊，战骨当速朽。
送徒既有长，远戍亦有身。生死向前去，不劳吏怒嗔。
路逢相识人，附书与六亲。哀哉两决绝，不复同（一作问）苦辛。

迢迢万余里，领我赴三军。军中异苦乐，主将宁尽闻。
隔河见胡骑，倏忽数百群。我始为奴仆（卫青奋于奴仆），几时树功勋。

挽弓当挽强，用箭当用长。射人先射马，擒贼（一作寇）先擒王。
杀人亦有限，列（一作立）国自有疆。苟能制侵陵，岂在多杀伤。

驱马天雨雪，军行入高山。迳危抱寒石，指落曾冰间。
已去汉月远，何时筑城还。浮云暮南征，可望不可攀。
单于寇我垒，百里风尘昏。雄剑四五动，彼军为我奔。
虏其名王归，系颈授辕门。潜身备行列，一胜何[2292]足论。

从军十年余，能无分寸功。众人贵苟得，欲语羞雷同。
中原有斗争，况在狄与戎。丈夫四方志，安可辞固（一作困）穷。

[页]卷,册....[2293]218,7
第102笔
　　　　后出塞五首　杜甫
男儿生世间，及壮当封侯。战伐有功业，焉能守旧丘。
召募赴蓟门，军动不可留。千金买马鞭（一作鞍），百金装刀头。
闾里送我行，亲戚拥道周。斑白居上列，酒酣进庶羞。
少年别有赠，含笑看吴钩。

朝进东门营（一作营门），暮上河阳桥。落日照大旗，马鸣风萧萧。
平沙列万幕，部伍各见招。中天悬明月，令严夜寂寥。
悲笳数声动，壮士惨不骄。借问大将谁，（天宝二年，禄山入朝，进骠骑大将军。）恐是霍嫖姚。

古人重守边，今人（一作日）重高勋。岂知英雄主，出师亘（一作直）长云。
六合已一家，四夷且孤军。遂使貔（一作螭）虎（一作武）士，奋身勇所闻。
拔剑击大荒，日收胡马群。誓开玄冥北，持以奉吾君。

献凯日继踵，两蕃静无虞。渔阳豪侠地，击鼓吹笙竽。
云帆转辽海，粳稻来东吴。越罗与楚练，照耀舆台躯。
主将位益崇，气骄凌上都。边人不敢议，议者死路衢。（初，禄山逆节渐露，有言其反者。明皇辄缚送之，遂无敢言者。）

我本良家子，出师亦多门。将骄益愁思，身贵不足论。
跃马二十年，恐辜明主恩。坐见幽州骑，长驱河洛昏。
中夜间道归，故里但空村。恶名幸脱免，穷老无儿孙。

[页]卷,册....[2293]218,7
第103笔
　　　　别赞上人　杜甫
百川日东流，客去亦不息。我生苦（一作若）漂荡，何时有终极。
赞公释门老，放逐来上国。还为世尘婴，颇带[2293]憔悴色。
杨枝晨在手，豆子雨（一作两）已熟。是身如浮云，安可限南北。
异县逢旧友（一作交），初忻写胸臆。天长关塞寒（一作远），岁暮饥冻（一作寒）逼。
野风吹征衣，欲别向曛（一作昏）黑。马嘶（一作鸣）思故枥，归鸟尽敛翼。
古来聚散地，宿昔长荆棘。相看俱衰年，出处各努力。
[页]卷,册....[2294]218,7
第104笔
　　　　万丈潭（原注：同谷县作，潭在县东南七里。一本此诗编入七歌后，发同谷县前。）　杜甫
青溪合（一作含）冥莫，神物有显晦。龙依积水蟠，窟压万丈内。
跼步凌垠堮（一作鄂），侧身下烟霭。前临洪涛宽，却立苍石大。
山色（一作危）一径尽，崖（一作岸）绝两壁对。削成根虚无，倒影垂澹瀩（一作对，一作赖）。
黑如（一作为，一作知）湾澴底，清见光炯碎。孤云（一作峰）倒来深，飞鸟不在外。
高萝成帷（一作帐）幄，寒木累（一作垒，一作叠）旌旆。远川曲通流，嵌窦潜泄濑。
造幽无人境，发兴自我辈。告归遗恨多，将老斯游最。
闭藏修鳞蛰，出入巨石（一作爪）碍。何事（一作当）暑（一作炎）天过，快意风雨（一作云）会。
[页]卷,册....[2294]218,7
第105笔
　　　　两当县吴十侍御江上宅（两当水出大散岭，西南流入故道川，县以水名。吴侍御名郁，以言事被谪，家居两当。）　杜甫
寒城朝烟澹，山谷落叶赤。阴风千里来，吹汝江上宅。
鹍鸡号枉渚，日色傍阡陌。借问持斧翁，几年长沙客。
哀哀失木狖，矫矫避弓翮。亦知故乡乐，未敢思夙昔。
昔在凤翔都，共通金闺（一作门）籍。天子犹蒙尘，东郊暗长戟。
兵家忌间谍，此辈常接迹。台中领举劾，君必慎剖析。
不忍杀无辜，所以分白黑。上官权许与，失意见迁斥。
仲尼甘旅人，向子识损益。朝廷非不知，闭口休叹息。（一本仲尼一联，在朝廷一联下。）
余时忝诤臣，丹陛实咫尺。相看受狼狈，至死难塞责。
行迈心多违，出门无与适。于公负明义，惆怅头更白。
[页]卷,册....[2294]218,7
第106笔
　　　　发秦州（原注：乾元二年，自秦州赴同谷县纪行。）　杜甫[2294]
我衰更懒拙，生事不自谋。无食问乐土，无衣思南州。
汉源十月交，天气凉如（一作如凉）秋。草木未黄落，况闻山水（一作东）幽。
栗亭（同谷有栗亭镇）名更佳，下有良田畴。充肠多薯蓣，崖蜜亦易求。
密竹复冬笋，清池可方舟。虽伤（一作云）旅寓远，庶遂平生游。
此邦俯要冲，实恐人事稠。应接非本性，登临未销忧。
谿谷无异石（一作名），塞田始微收。岂复慰老夫（一作大），惘（一作炯）然难久留。
日色隐孤戍，乌啼满城头。中宵驱车去，饮马寒塘流。
磊落星月高，苍茫云雾浮。大哉乾坤内，吾道长悠悠。
[页]卷,册....[2295]218,7
第107笔
　　　　赤谷　杜甫
天寒霜雪繁，游子有所之。岂但岁月暮，重来未有（一作亦未）期。
晨发赤谷亭，险艰（一作难）方自兹。乱石无改辙，我车已载脂。
山深苦多风，落日童稚饥。悄然村墟迥，烟火何由追。
贫病转零落（一作飘零），故乡不可思。常恐死道路，永为高人嗤。
[页]卷,册....[2295]218,7
第108笔
　　　　铁堂峡（铁堂山在天水县东五里，峡有铁堂庄。）　杜甫
山风吹游子，缥缈乘险绝。峡形藏堂隍，壁色立积（一作精）铁。
径摩穹苍蟠，石与厚地裂。修纤无垠（一作限）竹，嵌空（一作孔）太始雪。
威迟哀壑底，徒旅惨不悦（一作徒怀松柏悦）。水寒长冰横，我马骨正折。
生涯抵弧矢，盗贼殊未灭。飘蓬逾三年，回首肝肺热。
[页]卷,册....[2295]218,7
第109笔
　　　　盐井（盐井在成州长道县，有盐官故城。）　杜甫
卤（盐池也）中草木白，青（一作直）者官（一作青）盐烟。官作既有程，煮盐烟在川。
汲井岁榾榾（一作搰搰），出车日连连。自公斗三百，转致斛六千。
君子慎止足，小人苦喧阗。我何良叹嗟，物理固自（一作亦固）然。
[页]卷,册....[2295]218,7
第110笔
　　　　寒硖　杜甫
行迈日悄悄，山谷势多端。云门转绝岸，积阻霾天寒。
寒硖不可度，我实（一作贫）衣裳单。况当仲冬交，溯沿增波澜。
野人寻烟语，行子傍水餐。此生免荷殳，未敢辞路难。
[页]卷,册....[2296]218,7
第111笔
　　　　法镜寺　杜甫
身危适他州，勉强终劳苦。神伤山行深，愁破崖寺古。
婵娟碧鲜（一作藓）净，萧摵寒箨聚。回回（一作洄洄）山（一作石）根水，冉冉松上雨。
泄云蒙清晨，初日翳复吐。朱甍半光炯，户牖粲可数。
拄（一作枉）策忘前期，出萝已亭午。冥冥子规叫，微径不复（一作敢）取。
[页]卷,册....[2296]218,7
第112笔
　　　　青阳峡　杜甫
塞外苦厌山，南行道（一作登路）弥恶。冈峦相经亘，云水气参错。
林迥硖角来，天窄（一作穿）壁面削。磎西五里石，奋怒向我落。
仰看日车侧，俯恐坤轴弱。魑魅啸有（一作有任）风，霜霰浩漠漠。
昨忆（一作忆昨）逾陇阪，高秋视吴岳。（肃宗在凤翔，改汧阳县吴山为西岳。）东笑莲华卑，北知崆峒薄。
超然侔壮观，已谓殷（一作隐）寥廓。突兀犹趁人，及兹叹（一作谷）冥莫（一作漠）。
[页]卷,册....[2296]218,7
第113笔
　　　　龙门镇（龙门镇在成县东，后改府城镇。）　杜甫
细泉兼轻冰，沮洳栈道湿。不辞辛苦行，迫（一作迨）此短景急。
石门雪云（一作云雷）隘（一作溢），古镇峰峦集。旌竿暮惨澹，风水白刃涩。
胡马屯成皋，防虞此何及。（言安史兵屯成皋，而置戍于此，道里遥远不相及。）嗟尔远戍人，山寒夜中泣。
[页]卷,册....[2296]218,7
第114笔
　　　　石龛　杜甫
熊罴哮我东，虎豹号我西。我后鬼长啸，我前狨又啼。
天寒昏无日，山远道路迷。驱车石龛下，仲冬见虹蜺。
伐竹（一作木）者谁子，悲歌上（一作抱）云梯。为官采美箭，五岁供梁齐。
苦云直簳（一作笴）尽，无以充（一作应）提携。奈何渔阳骑，飒飒惊烝黎。
[页]卷,册....[2297]218,7
第115笔
　　　　积草岭（原注：同谷县界。）　杜甫
连峰积长阴，白日递隐见。飕飕林响交，惨惨石状变。
山分（一作外）积草岭，路异明（一作鸣）水县。旅泊吾道穷（一作东），衰年岁时倦。
卜居尚百里，休驾投诸彦。邑有佳主人，情如已会面。
来书语绝妙，远客惊深眷。食蕨不愿（一作厌）余，茅茨眼中见。
[页]卷,册....[2297]218,7
第116笔
　　　　泥功（一作公）山（贞元五年，于同谷西境泥公山权置行成州。）　杜甫
朝行青泥上，暮在青泥中（青泥岭在兴州）。泥泞（一作阱）非一时，版筑劳人功。
不畏道途（一作路）永，乃（一作反）将（一作及此）汩没同。白马为铁骊，小儿成老翁。
哀猿（一作猱）透却坠，死鹿力所穷。寄语北来人，后来莫匆匆。
[页]卷,册....[2297]218,7
第117笔
　　　　凤凰台（原注：山峻不至高顶。方舆胜览：凤皇台在同谷县东南十里，二石如阙。汉有凤皇来栖，故名。）　杜甫
亭亭凤凰台，北对西康州（武德初置）。西伯今寂寞，凤声亦悠悠。
山峻路绝踪，石林气高浮。安得万丈梯，为君上（一作居）上头。
恐有无母雏，饥寒日啾（一作啁）啾。我能剖心出（一作血），饮啄慰孤愁。
心以当竹实，炯然无（一作忘）外求。血以当醴泉，岂徒比清流。
所贵（一作重）王者瑞，敢辞微命休。坐看彩翮长（一作举），举（一作纵）意八极周。
自天衔瑞图（一作图谶），飞下十二楼。图以奉（一作献）至尊，凤以垂鸿猷。
再光中兴业，一洗苍生忧。深衷正[2297]（一作止）为此，群盗何淹留。
[页]卷,册....[2298]218,7
第118笔
　　　　乾元中寓居同谷县作歌七首　杜甫
有客有客字子美，白头乱（一作短）发垂过（一作两）耳。岁拾橡栗随狙公，天寒日暮山谷里。
中原无书（一作主）归不得，手脚冻皴皮肉死。呜呼一歌兮歌已（一作独）哀，悲风为我从天（一作东）来。

长镵长镵白木柄，我生托子以为命。黄精（一作独）无苗山雪盛，短衣数挽不掩胫。
此时与子空（一作同）归来，男呻女吟四壁静。呜呼二歌兮歌始放，邻（一作闾）里为我色惆怅。

有弟有弟在远（一作各一）方，三人各瘦何人强。生别展转不相见，胡尘暗天道路长。
东飞驾鹅后鹙鸧，安得送我置汝旁。呜呼三歌兮歌三发，汝归何处收（一作取）兄骨。

有妹有妹在钟离，良人早殁诸孤痴。长淮浪高蛟龙怒，十年不见来何时（一作迟）。
扁舟欲往箭满眼，杳杳南国多旌旗。呜呼四歌兮歌四奏，林猿（一作竹林猿）为我啼清昼。

四山多风溪水急，寒雨（一作风）飒飒枯树（一作树枝）湿。黄蒿古城云不开，白（一作玄）狐跳梁黄狐立。
我生何为在穷谷，中夜起坐万感集。呜呼五歌兮歌正长，魂招不来归故乡。

南有龙兮在山湫，古木巃嵷枝相樛。木叶黄落龙正蛰，蝮蛇东来水上游。
我行怪此安（一作寒）敢出，拔剑欲斩且复休。呜呼六歌兮歌思（一作怨迟）迟，溪壑为我回春姿。

男儿生不成名身已老，三（一作十）年饥走荒山道。长安卿相多少年，富贵应须致身早。
山中儒生旧相识，但话宿昔伤怀抱。呜呼七歌兮悄终曲，仰视皇天白日速。

[页]卷,册....[2298]218,7
第119笔
　　　　发同谷县（原注：乾元二年十二月一日，自陇右赴剑南纪行。）　杜甫
贤有不黔突，圣有不煖席。况我饥愚人（一作夫），焉能尚安宅。
始来兹山中，休驾喜（一作嘉）地僻。奈何迫物累，一岁四行役。（夏发华州，冬离秦州。十一月至成州，十二月发同谷）。
忡忡去绝境，杳杳更远适。停骖龙潭云，回首白（一作虎）崖石。
临岐别数子，握手泪再滴。交情无旧深（一作虽无旧深知，一作虽旧情深知），穷老多惨戚。
平生懒拙意，偶值栖遁迹。去住与愿违，仰惭林间翮。
[页]卷,册....[2299]218,7
第120笔
　　　　木皮岭（岭在同谷、河池两县间。黄巢乱，王铎置关于此，路极险阻。）　杜甫
首（去声）路栗亭西，尚想凤皇村。季冬携童（一作幼）稚，辛苦赴蜀门。
南登木皮岭，艰险不易论。汗流被我体，祁寒为之暄。
远岫（一作峘）争辅佐，千岩自崩奔。始知五岳外，别（一作更）有（一作见）他山尊。
仰干（一作看）塞大明，俯入裂厚坤。再闻虎豹斗，屡跼风水昏。
高有废阁道，摧折如短（一作断）辕。下有冬青林，石上走长根。
西崖特秀发，焕若灵芝繁。润聚金碧气，清无沙土痕。
忆观昆仑图（一作墟），目击悬圃存。对此欲何适，默伤垂老魂。
[页]卷,册....[2299]218,7
第121笔
　　　　白沙渡（属剑州）　杜甫
畏途随长江（即嘉陵江），渡口下绝岸。差池上舟楫，杳窕入云汉。
天寒荒野外，日暮中流半。我马向北嘶，山猿饮相唤。
水清石礧礧，沙白滩漫漫。迥（一作翛）然洗愁辛，多病一疏散。
高壁抵嵚崟（一作岑），洪涛越凌乱。临风独回首，揽辔复三叹。
[页]卷,册....[2299]218,7
第122笔
　　　　水会（一作回）渡　杜甫[2299]
山行有常程，中夜尚未安。微月没已久，崖倾路何难。
大江动（一作当）我前，汹若溟渤宽。篙师暗理楫，歌笑轻波澜。
霜浓木石滑，风急（一作烈，一作冽）手足寒。入舟已千忧，陟𪩘仍万盘。
迥（一作回）眺（一作出）积水（一作石）外，始知众星干。远游令人瘦，衰疾惭加餐。
[页]卷,册....[2300]218,7
第123笔
　　　　飞仙阁（飞仙岭在略阳东南，徐佐卿化鹤于此，故名。上有阁道百间，总名连云栈。）　杜甫
土（一作出）门山行窄，微径缘（一作径微上）秋毫。栈云阑干峻，梯石结搆牢。
万壑攲疏林（一作竹），积阴带奔涛。寒日外澹泊，长风中怒号。
歇鞍在地底，始觉所历高。往来杂坐卧，人马同疲劳。
浮生有定分，饥饱岂可逃。叹息谓妻子，我何随汝（一作尔）曹。
[页]卷,册....[2300]218,7
第124笔
　　　　五盘（七盘岭在广元县北，一名五盘，栈道盘曲有五重。）　杜甫
五盘虽云险，山色佳有余。仰凌栈道（一作阁）细，俯映江木疏。
地僻无网罟，水清反多鱼。好鸟不妄飞，野人半巢居。
喜见淳朴俗，坦然心神舒。东郊尚格斗，巨（一作臣）猾何时除。
故乡有弟妹，流落随丘墟。成都万事好（一作在），岂若归吾庐。
[页]卷,册....[2300]218,7
第125笔
　　　　龙门阁　杜甫
　　龙门山在利州绵谷县东北八十里，一名葱岭。有石穴，高数十丈，故
　　号龙门。他阁虽险，尚附山腰，微径可缘。此独石壁斗立，虚凿石孔
　　，架木为道，尤险绝。
清江下龙门，绝壁无尺土。长风驾高（一作白）浪，浩浩自太古。
危途中萦盘（一作萦盘道），仰望垂线缕。滑石攲谁凿，浮梁袅相拄。
目眩陨杂花，头风吹过（一作过飞）雨。百年不敢料，一坠那得取。
饱闻（一作知）经瞿塘，足见度[2300]大庾。终身历艰险，恐惧从此数。
[页]卷,册....[2301]218,7
第126笔
　　　　石柜阁（石阑桥在绵谷县北一里，自城北至大安军界，营阑桥阁，共一万五千三百一十六间，最著者石柜、龙门。）　杜甫
季冬（一作冬季）日已长，山晚半天赤。蜀道多早（一作草）花，江间饶奇石。
石柜曾波上，临虚荡高壁。清晖回群鸥，暝色带远客。
羁栖负幽意，感叹向绝迹。信甘孱懦婴，不独冻馁迫。
优游谢康乐，放浪陶彭泽。吾衰未自安（一作由），谢尔性所（一作有）适。
[页]卷,册....[2301]218,7
第127笔
　　　　桔柏渡（在昭化县）　杜甫
青冥寒江渡，驾竹为长桥。竿湿烟（一作竹竿湿）漠漠，江永（一作水）风萧萧。
连笮动袅娜，征衣飒飘飖。急流鸨鹢散，绝岸鼋鼍骄。
西辕自兹异，东逝不可要。高通荆门路，阔会沧海潮。
孤光隐顾眄，游子怅寂寥。无以洗心胸，前登但山椒。
[页]卷,册....[2301]218,7
第128笔
　　　　剑门（大剑、小剑二山，在剑州北二十里。全蜀外户，两崖陡辟如门，有阁道三十里。）　杜甫
惟天有设险，剑门（一作阁）天下壮。连山抱西南，石角皆北向。
两崖崇墉倚，刻画城郭状。一夫怒临关（一作门），百万未可傍（一作仰）。
珠玉（一作玉帛）走中原，岷峨气凄怆。三皇五帝前，鸡犬各（一作莫）相（一作自）放。
后王尚柔远，职贡道已丧。至今英雄人，高视见霸王。
并吞与割据，极力不相让。吾将罪真宰，意欲铲叠嶂。
恐此复偶然，临风默（一作黯）惆怅。
[页]卷,册....[2301]218,7
第129笔
　　　　鹿头山（山上有关，在德阳县治北。）　杜甫
鹿头何亭亭，是日慰饥渴。连山西南断，俯见千里豁。
游子出京华（一作咸京），剑门不可越。及兹险阻尽，始[2301]喜原野阔。
殊方昔三分，霸气曾间发。天下今一家，云端失双阙。
悠然想扬马，继起名硉兀。有文（一作才）令人伤，何处埋尔骨。
纡余脂膏地，惨澹豪侠窟。仗钺非老臣，宣风岂专达。
冀公（裴冕封冀国公，拜成都尹）柱石姿，论道邦国活。斯人亦何幸，公镇逾岁月。
[页]卷,册....[2302]218,7
第130笔
　　　　成都府　杜甫
翳翳桑榆日，照我征衣裳。我行山川异，忽在天一方。
但逢新人民，未卜见故乡。大江东流去（一作从东来），游子去日（一作日月）长。
曾城填华屋，季冬树木苍。喧然名都会，吹箫间（一作奏）笙簧。
信美无与适，侧身望川梁。鸟〔雀〕（鹊）夜各归，中原杳茫茫。
初月出不高，众星尚争光。自古有羁旅，我何苦哀伤。
[页]卷,册....[2302]218,7
第131笔
　　　　石笋行（石笋在成都西门外，二株双蹲，一南一北。陆游曰：其状不类笋，乃累石为之。）　杜甫
君不见益州城西门，陌（一作街）上石笋双高蹲。古来（一作老，一作远）相传是海眼，苔藓蚀（一作食）尽波涛痕。
雨多（一作来）往往得瑟瑟，（石笋街，乃真珠楼基。昔胡人立大秦寺，其门十间，悉以珠玉贯之为帘。后摧毁，故多瑟瑟，乃碧珠也。）此事恍惚难明论。恐是昔时卿相墓（一作冢），立石为表今仍存。
惜哉俗态好蒙蔽，亦如小臣媚至尊。政化错迕失大体，坐看倾危受厚恩。
嗟尔石笋擅虚名，后来未识犹骏奔。安得壮士掷天外，使人不疑见本根。
[页]卷,册....[2303]219,7
第132笔
　　　　石犀行（李冰作石犀五头以厌水精。穿石犀溪于江南，名犀牛里。）　杜甫
君不见秦时蜀太守，刻石立作三（当作五）犀牛。自古虽有厌胜法，天生江水向（一作须）东流。
蜀人矜夸一千载，泛溢不近张仪楼（即宣明门楼）。今年灌口（一作注）损户口，此事或恐为神羞。
终藉（一作修筑）堤防出众力，高拥木石当清秋。先王作法皆正道，鬼怪何得参人谋。
嗟尔三（当作五）犀不经济，缺讹只与长川逝。但见元气常（一作相）调和，自免洪涛恣凋瘵。
安得壮士（一作作者）提天纲，再平水土犀奔（一作苍）茫。
[页]卷,册....[2303]219,7
第133笔
　　　　杜鹃行　杜甫
君不见昔日蜀天子，化作杜鹃似老乌。寄巢生子不自啄，群鸟至今与（一作为）哺雏。
虽同君臣有旧礼，骨肉[2303]满眼身羇孤。业工窜伏深树里（一作头），四月五月偏号呼。
其声哀痛口流血，所诉何事常区区。尔岂（一作惟）摧残始（一作如）发愤，羞带羽翮伤形愚。
苍天变化谁料得，万事反复何所无。万事反复何所无，岂忆当殿群臣趋。（上元元年七月，明皇迁居西内。高力士流巫州，置如仙媛于归州。玉真公主出居玉真观，明皇不怿。因不茹荤，辟谷，寖以成疾。诗云：骨肉满眼身羇孤，盖谓此也。）
[页]卷,册....[2304]219,7
第134笔
　　　　赠蜀僧闾丘师兄（原注：太常博士均之孙，成都人。）　杜甫
大师铜梁秀，籍籍名家孙。呜呼先博士，炳灵精气奔。
惟（一作往）昔武皇后，临轩御乾坤。多士尽儒冠，墨客蔼云屯。
当时上紫殿，不独卿相尊。世传闾丘笔，（六朝以有韵者为文，无韵者为笔。所谓闾丘笔也，或改笔为字。谓杜审言以诗，闾丘均以字，同侍武后者，误。）峻极逾（一作侔）昆仑。
凤藏丹霄暮（一作穴），龙去（一作出）白水浑。青荧雪岭东，碑碣旧制存。
斯文散都邑，高价越玙璠。晚看作者意，妙绝与谁论。
吾祖诗冠古，同年蒙主恩。豫章夹日月，岁久空深根。
小子思疏阔，岂能达词门。穷愁（一作秋）一挥泪，相遇即诸昆。
我住锦官城，兄居祇树园。地近慰旅愁，往来当丘樊。
天涯歇滞雨，粳稻卧不翻。漂然薄游倦，始（一作如）与道侣（一作旅）敦。
景晏步修廊，而无车马喧。夜阑接软语（一作夜言词柔软），落月如金盆。
漠漠世界黑（一作空，一作穴），驱车争夺繁。惟有摩尼珠，可照浊水源。
[页]卷,册....[2304]219,7
第135笔
　　　　泛溪　杜甫
落景下高堂，进舟泛回溪。谁谓筑居小，未尽乔木西。
远郊信荒僻，秋色有余凄。练练峰上雪，纤纤云表霓。
童戏左右岸（一云童儿戏左右），罟弋毕提携。翻倒荷芰乱，指挥径路迷。
得鱼已割（一作剧）鳞，采藕不洗泥。[2304]人情逐鲜美，物贱事已（一作迹）睽。
吾村霭暝姿，异舍鸡亦栖。萧条欲何适，出处无可齐。
衣上见新月，霜中登故畦。浊醪自初熟，东城多鼓鼙。
[页]卷,册....[2305]219,7
第136笔
　　　　题壁画马歌（一作题壁上韦偃画歌。偃，京兆人，善画马。名画记作𬸘。）　杜甫
韦侯别我有所适，知我怜君（一作渠）画无敌。戏（一作试）拈秃笔扫骅骝，欻见骐𬴊出东壁。
一匹龁草一匹嘶，坐看千里当霜蹄。时危安得真致此，与人同生亦同死。
[页]卷,册....[2305]219,7
第137笔
　　　　戏题画山水图歌（一本题下有王宰二字。宰，蜀人，善画玲珑嵌空山水。）　杜甫
十日画一水，五日画一石。能事不受相促迫，王宰始肯留真迹。
壮哉昆仑方壶（一作丈）图，挂君高堂之素壁。巴陵洞庭日本东，赤（一作南）岸水与银河通。
中有云气随飞龙，舟人渔子入浦溆。山木尽亚（一作带）洪涛风，尤工远势古莫比。
咫尺应须论（一作千，一作行）万里，焉得并州快剪刀，翦取吴松半江水。
[页]卷,册....[2305]219,7
第138笔
　　　　题李尊师松树障子歌　杜甫
老夫清晨梳白头，玄都道士来相访。握发（一作手）呼儿延入户，手提新画青松障。
障子松林静杳冥，凭轩忽若无丹青。阴崖却承（一作成）霜雪（一作露，一作雾）干，偃盖反走虬龙形。
老夫平生好奇古，对此兴与精灵聚。已知仙客意相亲，更觉良工心独苦。
松下丈人巾屦同，偶坐似（一作自）是商（一作南）山翁。怅望（一作惆怅）聊歌紫芝曲，时危惨澹来悲风。
[页]卷,册....[2305]219,7
第139笔
　　　　戏为双松图歌（韦偃画）　杜甫
天下几人画古松（一作树），毕宏（宏，天宝中御史，善画松）已老韦偃少。绝笔长风起纤末，满堂动色嗟神妙。
两株[2305]惨裂苔藓皮，屈铁交错回高枝。白摧朽骨龙虎死，黑入太阴雷雨垂（一作随）。
松根胡僧憩寂寞，庞眉皓首无住著。偏袒右肩露双脚，叶里松子僧前落。
韦侯韦侯数相见，我有一匹好东（一作素，一作束）绢，重之不减锦绣段。已命拂拭光凌乱，
请公放笔为直干。
[页]卷,册....[2306]219,7
第140笔
　　　　投简成华两县诸子（旧注：为成都、华原，两县附郭为次赤。一云咸阳、华原，成乃咸之误。）　杜甫
赤县官曹拥材杰，软裘快马当冰雪。长安（一作夜）苦寒谁独悲，杜陵野老骨欲折。
南山豆苗早荒秽，青门瓜地新冻裂。乡里儿童项领成，朝廷故旧礼数绝。
自然弃掷与时异，况乃疏顽临事拙。饥卧动即向一旬，敝裘（一作衣）何啻联百结。
君不见空墙日色晚，此老无声泪垂血。
[页]卷,册....[2306]219,7
第141笔
　　　　徐卿二子歌　杜甫
君不见徐卿二子生绝奇，感应吉梦相追随。孔子释氏亲抱送，并是天上麒麟儿。
大儿九龄色清澈，秋水为神玉为骨。小儿五岁气食牛，满堂宾客皆回头。
吾知徐公百不忧，积善衮衮生公侯。丈夫生儿有如此二雏者，名位岂肯卑微休（一作异时名位岂肯卑微休）。
[页]卷,册....[2306]219,7
第142笔
　　　　病柏　杜甫
有柏生崇冈，童童状车（一作青）盖。偃蹙（一作蹇）龙虎姿，主当风云会。
神明依正直，故老多再拜。岂知千年根，中路颜色坏。
出非不得地，蟠据亦高大。岁寒忽无凭（一作用），日夜柯叶改（一作碎）。
丹凤领九雏，哀鸣翔其外。鸱鸮志意满，养子穿穴（一作窟）内。
客从何乡来，伫立久吁怪。静求元精（一云无根）理，浩荡难倚赖。
[页]卷,册....[2306]219,7
第143笔
　　　　病橘　杜甫[2306]
群（一作伊）橘少生意，虽多亦奚为。惜哉结实小（一作少），酸涩如棠梨。
剖（一作割）之尽蠹虫（一作蚀），采掇爽其（一作所）宜。纷然不适口，岂只存其皮。
萧萧半死叶，未忍（一作匆匆）别故枝。玄冬霜雪积，况乃回风吹。
尝闻蓬莱殿，罗列潇湘姿。此物岁不稔，玉食失（一作少）光辉。
寇盗尚凭陵，当君减膳时。汝病是天意，吾谂（一作愁，一作敢）罪有司。
忆昔南（一作闻）海使，奔腾献荔支。百马死山谷，到今耆旧悲。
[页]卷,册....[2307]219,7
第144笔
　　　　枯椶　杜甫
蜀门多椶（一作栟）榈，高者十八九。其皮割剥甚，虽众亦易朽。
徒布（一作有）如云叶，青黄岁寒后。交横集斧斤，凋丧先蒲柳。
伤时苦军乏，一物官尽取。嗟尔江汉人，生成复何有。
有同枯椶木，使我沈叹久。死者即已休，生者何（一作能）自守。
啾啾黄雀啅（一作啄），侧见寒蓬走。念尔形影干（一作枯形影），摧残没藜莠。
[页]卷,册....[2307]219,7
第145笔
　　　　枯柟　杜甫
楩柟枯峥嵘，乡党皆莫记。不知几百岁，惨惨无生意。
上枝摩皇（一作苍）天，下根蟠厚地。巨围雷霆坼（一作折），万孔虫蚁萃。
冻雨落流胶，冲风夺佳气。白鹄遂不来，天鸡为愁思。
犹含栋梁具，无复霄汉（一作云霄）志。良工古昔少，识者出涕泪。
种榆水中央，成长何容易。截承金露盘，褭褭不自畏。
[页]卷,册....[2307]219,7
第146笔
　　　　丽春　杜甫
百草竞春华，丽春应最胜。少须（一作顷）好颜色（一作颜色好），多漫枝条賸。
纷纷桃李枝，处处总能移。如何贵此重（一作稀如可贵重），却怕有人知。
[页]卷,册....[2307]219,7
第147笔
　　　　丈人山（山在青城县北，黄帝封青城山为五岳丈人。）　杜甫[2307]
自为青城客，不唾（古诗：千里不唾井）青城地。为爱丈人山，丹梯近幽意。
丈人祠西佳气浓，绿云拟住最高峰。扫除白发黄精在，君看他时冰雪容。
[页]卷,册....[2308]219,7
第148笔
　　　　百忧集行（王筠诗：百忧俱集断人肠）　杜甫
忆年（一作昔）十五心尚孩，健如黄犊走复来。庭前八月梨枣熟，一日上树能千回。
即今倏忽已五（一作年才五六）十，坐卧只多少行立。强将笑语供主人，悲见生涯百忧集。
入门依旧四壁空，老妻睹我颜色同。痴儿未知父子礼，叫怒索饭啼门东。（庖厨之门在东）
[页]卷,册....[2308]219,7
第149笔
　　　　戏作花卿歌　杜甫
　　上元二年，梓州刺史段子璋反，袭东川节度使李奂于绵州，自称梁王
　　，改元。成都尹崔光远率将花惊定攻拔之，斩子璋，奂得复位。
成都猛将有花卿，学语小儿知姓名。用如快鹘风火生，见贼唯多身始轻。
绵州副使著柘（一作赭）黄，我卿扫除即日平。子章（一作璋）髑髅血糢糊，手提掷还崔大夫。
李侯重有此节度，人道我卿绝世（一作代）无。既称绝世无，天子何不唤取守京都。
[页]卷,册....[2308]219,7
第150笔
　　　　入奏行赠西山检察使窦侍御　杜甫
　　钱谦益曰：明皇自蜀还，于绵、益二州各置一节度使，百姓劳敝。高
　　适为蜀州刺史，请罢东川以一剑南，甫为王进论捌蜀情形表，亦与适
　　合，此行入奏疑谓此。
窦侍御，骥之子，凤之雏。年未三十忠义俱，
骨鲠绝代无。炯如一段清冰出万壑，置在迎风寒露（一作露寒）之[2308]玉壶。蔗浆归厨金碗冻，
洗涤烦热足以宁君躯。政（一作整）用疏通合典则，戚联豪贵耽文儒。兵革（一作甲兵）未息人未苏，
天子亦念西南隅。吐蕃凭陵气颇粗，窦氏检察应时须（一作才能俱）。运粮绳桥壮士喜，
斩木火井穷（一作寒）猿呼。八州刺史思一战，三城守边却可图。（剑南西川节度统松、维、恭、蓬、雅、黎、姚、悉八州，姚、维、松三州，当吐蕃冲要。一云：彭州有三守捉城，又有七盘、安远、龙溪三城，皆在茂州界上也。）此行入奏计未小，
密奉圣旨恩宜（一作应）殊。绣衣春当（一作飘飘）霄汉立，彩服日向（一作粲粲）庭闱趋。（一本此下有开济人所仰，飞腾正时须。）省郎京尹必俯拾（一作相付），
江花未落还成都。江花未落还成都（一本无此叠句，一作还成都多暇），肯访浣花老翁无（一作公来肯访浣花老）。为君酤（一作酺）酒满眼酤，（二句一云：携酒肯访浣花老，为君著衫捋髭须。）
与奴白饭马青刍（一本无此句）。
[页]卷,册....[2309]219,7
第151笔
　　　　柟（一作高）树为风雨所拔叹　杜甫
倚江柟树草堂前，故（一作古）老相传二百年。诛茅卜居总为此，五月髣髴闻寒蝉。
东南飘风动地至，江翻石走流云气。干（一作斡）排雷雨犹力争，根断泉源岂天意。
沧波（一作苍茫）老树性所爱，浦上童童一青（一作苍茫）盖。野客频留惧雪霜，行人不过听竽籁。
虎倒龙颠委榛（一作荆）棘，泪痕血点垂胸臆。我有新诗何处吟，草堂自此无颜色。
[页]卷,册....[2309]219,7
第152笔
　　　　茅屋为秋风所破歌　杜甫
八月秋高风怒号，卷我屋上三重茅。茅飞度江洒（一作满）江郊，高者挂罥长林梢，
下者飘转沈塘（一作堂）坳。南村群童欺我老无力，忍能对面为盗贼，公然抱茅入竹去。
唇焦口燥呼不得，归来倚杖自叹息。俄顷风定云墨色，秋天漠漠向昏黑。
布衾多年冷似（一作象）铁，骄儿恶卧踏里裂。床床（一作头）屋漏无干处，雨脚如麻未[2309]断绝。
自经丧乱少睡眠，长夜沾湿何由彻。安得广厦千万间，大庇天下寒士俱欢颜，
风雨不动安如山。呜呼！何时眼前突兀见此屋，吾庐独破（一作坏）受冻死（一作意）亦足。
[页]卷,册....[2310]219,7
第153笔
　　　　大雨　杜甫
西蜀冬不雪，春农尚嗷嗷。上天回哀眷，朱（一作清）夏云郁陶。
执热乃沸鼎，纤𫄨成缊袍。风雷飒万里，霈泽施蓬蒿。
敢辞茅苇漏，已喜黍豆高。三日无行人，二（一作大）江声怒号。
流恶邑里清，矧兹远江皋。荒庭步鹳鹤，隐几望波涛。
沈疴聚药饵，顿忘所进劳。则知润物功，可以贷不毛。
阴色静陇亩，劝耕自官曹。四邻耒耜出（一作出耒耜），何必吾家操。
[页]卷,册....[2310]219,7
第154笔
　　　　溪涨　杜甫
当时浣花桥，溪水才尺余。白石（一作日）明可把，水中有行车。
秋夏忽泛溢，岂惟（一作伊）入吾庐。蛟龙亦狼狈，况是鳖与鱼。
兹晨已半落，归路跬步疏。马嘶未敢动，前有深填（一作淀）淤。
青青屋东麻，散乱床上书。不意（一作知）远山雨，夜来复何如。
我游都市间（一作所），晚憩必村墟。乃知久行客，终日思其居。
[页]卷,册....[2310]219,7
第155笔
　　　　戏赠友二首　杜甫
元年建巳月（是月代宗改元，复以建巳月为四月），郎有焦校书。自夸足膂力，能骑生马驹。
一朝被马踏，唇裂版齿无。壮心不肯已，欲得东擒胡。

元年建巳月，官有王司直。马惊折左臂，骨折面如墨。
驽骀漫（一作慢）深（一作染）泥，何不避雨色。劝君休叹恨，未必不为福。

[页]卷,册....[2310]219,7
第156笔
　　　　遭田父泥饮美严中丞　杜甫
步屧随春风，村村自花柳。田翁逼社日，邀我尝春酒。
酒酣夸新尹，畜眼未见有。回头指大男，渠是弓弩手。
名在飞骑籍，长番岁时久。前日放营农，辛苦救衰朽。
差科死则已，誓不举家走。今年大作社，拾遗能住否。
叫妇开大瓶，盆中为吾取。感此气扬扬，须知风化首。
语多虽杂乱，说尹终在口。朝来偶然出，自卯将及酉。
久客惜人情，如何拒邻叟。高声索果栗，欲起时被肘。
指挥过无礼，未觉村野丑。月出遮我留，仍嗔问升斗。
[页]卷,册....[2311]219,7
第157笔
　　　　喜雨　杜甫
春旱天地昏，日色赤如血。农事都已（一作未）休，兵戈况骚屑。
巴人困军须，恸哭厚土热。沧江夜来雨，真宰罪一雪。
谷根小（一作少）苏息，沴气终不灭。何由见宁岁，解我忧思结。
峥嵘群（一作东）山云，交会未断绝。安得鞭雷公，滂沱洗吴越。（原注：时闻浙右多盗。）
[页]卷,册....[2311]219,7
第158笔
　　　　渔阳　杜甫
渔阳突骑犹精锐，赫赫雍王都（一作前）节制。猛将飘然恐后时，本朝不入非高计。
禄山北筑雄武城，旧防败走归其营。系书请问燕耆旧，今日何须十万兵。（宝应元年九月，鲁王适改封雍王。为天下兵马元帅，统河东、朔方及诸道行营回纥等兵十余万，讨史朝义，会兵于陕州。甫在梓闻王授钺，作此诗以讽河北诸将。飘然而来，犹恐后时，乃拥兵不朝，岂高计乎，末又举禄山往事以戒之。）
[页]卷,册....[2311]219,7
第159笔
　　　　天边行　杜甫[2311]
天边老人归未得，日暮东临大江哭。陇右河源不种田，胡骑羌兵入巴蜀。
洪涛滔天风拔木，前飞秃鹙后鸿（一作黄）鹄。九度附书向洛阳，十年骨肉无消息。
[页]卷,册....[2312]219,7
第160笔
　　　　大麦行　杜甫
大麦干枯小麦黄，妇女（一作人）行泣夫走藏。东至集壁西梁洋（四川皆属山南西道），问谁腰镰胡与羌。
岂无蜀兵三千人，部（一作簿）领辛苦江山长。安得如鸟有羽翅，托身白云还故乡。
[页]卷,册....[2312]219,7
第161笔
　　　　苦战行　杜甫
苦战身死马将军，自云伏波之子孙。干戈未定失壮士，使我叹恨伤精魂。
去年江南（一作南行）讨狂贼，临江把臂难再得。别时孤云今不飞，时独看云泪横臆。（遂州在涪江少南，故曰江南。盖必死于段子璋之乱者。）
[页]卷,册....[2312]219,7
第162笔
　　　　去秋行　杜甫
去秋涪江木落时，臂枪（一作苍）走马谁家儿。到今不知白骨处，部曲有去皆无归。
遂州城中汉节在，遂州城外巴人稀。战场冤魂每夜哭，空令野营猛士悲。
[页]卷,册....[2312]219,7
第163笔
　　　　述古三首　杜甫
赤骥顿长缨，非无万里姿。悲鸣泪至地，为问驭者谁。
凤凰从东（一作天）来，何意复高飞。竹花不结实，念子忍朝饥。
古时君臣合，可以物理推。贤人识定分，进退（一作用）固（一作因）其宜。

市人日中集，于利竞锥刀。置膏烈火上，哀哀自煎熬。
农人望岁稔，相率除蓬蒿。所务谷（一作农）为本，邪赢无乃劳。
舜举十六相，身尊道何高。秦时任商鞅，法令如牛毛。
[2312]
汉光得天下，祚永固有开。岂惟高祖圣，功自萧曹来。
经纶中兴业，何代无长才。吾慕寇邓勋，济时信良哉。
耿贾亦宗臣，羽翼共裴回。休运终四百，图画在云台。

[页]卷,册....[2313]219,7
第164笔
　　　　观打鱼歌　杜甫
绵州江水之（一作水）东津，鲂鱼鱍鱍色胜银。渔人漾舟沈大网，截江一拥数百鳞。
众鱼常才尽却弃，赤鲤腾出如有神。潜龙无声老蛟怒，回（一作西）风飒飒吹沙尘。
饔子左右挥双刀，脍飞金盘白雪高。徐州秃尾（即𫚈，似鲂而大头）不足忆（一作惜），汉阴槎头远遁逃。
鲂鱼肥美知第一，既饱欢娱亦萧瑟。君不见朝来割素鬐，咫尺波涛永相失。
[页]卷,册....[2314]220,7
第165笔
　　　　又观打鱼　杜甫
苍江鱼（一作渔）子清晨集，设网提纲万（一作取）鱼急。能者操州疾若风，撑突波涛挺叉入。
小鱼脱漏不可记（一作纪），半死半生犹戢戢。大鱼伤损皆垂头，屈强泥沙（一作沙头）有时立。
东津观鱼已再来，主人罢鲙还倾杯。日暮蛟龙改窟穴，山根鳣鲔随云雷。
干戈兵革斗未止（一作干戈格斗尚未已），凤凰麒麟安在哉。吾徒胡为纵此乐，暴殄天物圣所哀。
[页]卷,册....[2314]220,7
第166笔
　　　　越王楼歌（太宗子越王贞为绵州刺史，作台于州城西北，楼在台上。）　杜甫
绵州州府何磊落，显庆年中越王作。孤城西北起高楼，碧瓦朱甍照城郭。
楼下长江百丈清，山头落日半[2314]轮明。君王旧迹今人赏，转见千秋万古情。
[页]卷,册....[2315]220,7
第167笔
　　　　海棕行（亦椶类，但不皮而干叶菆于杪。一云波斯枣，木无旁枝，三五年一著子。）　杜甫
左绵公馆清江𣸣，海棕一株高入云。龙鳞犀甲相错落，苍棱白皮十抱文。
自（一作但）是众木乱纷纷，海棕焉知身出群。移栽北辰不可得，时有西域胡僧识。
[页]卷,册....[2315]220,7
第168笔
　　　　姜楚公画角鹰歌（姜皎，上邽人，善画鹰鸟，官至太常，封楚国公。）　杜甫
楚公画鹰鹰戴角，杀气森森（一作如）到幽朔。观者贪愁（一作徒惊）掣臂（一作壁）飞，画师不是无心学。
此鹰写真在左绵，却嗟真骨遂虚传。梁间燕雀休惊怕，亦未抟空上九天。
[页]卷,册....[2315]220,7
第169笔
　　　　相逢歌（一作从行）赠严二别驾（一作严别驾相逢歌）　杜甫
我行入东川，十步一回首。成都乱罢气萧飒（一作瑟，一作索），浣花草堂亦何有。
梓中（一作州）豪俊（一作贵）大者谁，本州从事知名久。把臂开尊饮我酒，酒酣击剑蛟龙吼。
乌帽拂尘青螺（一作骡）粟，紫衣将炙绯衣走。铜盘烧蜡光（一作炎）吐日，夜如何其初促膝。
黄昏始扣主人门，谁谓俄顷（一作我倾）胶在漆。万事尽付形骸外，百年未见（一作及）欢娱毕。
神倾意豁真佳士，久客多忧今愈疾。高视乾坤又可（一作何）愁，一躯（一作体）交态同（一作真）悠悠。
垂老遇君未恨晚，似君须向古人求。
[页]卷,册....[2315]220,7
第170笔
　　　　光禄阪（在梓州铜山县）行　杜甫
山行落日下绝壁，西望千山万山（一作水）赤。树枝有鸟乱鸣（一作栖）时，暝色无人独归客。
马惊不忧深谷坠，草动只怕长弓射。安得更似开元中，道路即今多（一作何）拥隔。
[页]卷,册....[2315]220,7
第171笔
　　　　冬到金华山观因得故拾遗陈公学堂遗迹　杜甫
　　陈子昂，射洪人。少读书金华山，后节度使李叔明为立旌德碑于山之
　　读书堂侧。
涪右众山内，金华紫崔嵬。上有蔚蓝天，垂光抱琼台。
系舟接绝壁，杖策穷萦回。四顾俯层巅，澹然川谷开。
雪岭日色（一作光）死，霜鸿有余哀。焚香玉女跪，雾里仙人来。
陈公读书堂，石柱仄青苔。悲风为我起，激烈伤雄才。
[页]卷,册....[2316]220,7
第172笔
　　　　陈拾遗故宅（宅在射洪县东七里东武山下）　杜甫
拾遗平昔居，大屋（一作宅）尚修椽。悠扬（一作悠）荒山日，惨澹（一作崔崒）故园（一作国）烟。
位下曷足伤，所贵者圣贤。有才继骚雅，哲匠不比肩。
公生扬马后，名与日月悬。同游英俊人，多秉辅佐权。
彦昭（赵彦昭，字奂然，甘州人，与郭元振、张说相友善）超（一作赵）玉价，郭振起通泉（元振为通泉尉）。到今素壁滑，洒翰银钩连。
盛事会一时，此堂岂千年。终古立（一作占）忠义，感遇有遗编。
[页]卷,册....[2316]220,7
第173笔
　　　　谒文公上方　杜甫
野寺隐乔木，山僧高下居。石门日色异，绛气横扶疏。
窈（一作窅）窕入风磴，长芦纷卷舒。庭前猛虎卧，遂得文公庐。
俯视万家邑，烟尘对阶除。吾师雨花外，不下十年余。
长者自布金，禅龛只晏如。大（一作火）珠脱玷翳，白月（一作日）当空虚。
甫也南北人，芜蔓少耘锄。久遭诗酒污，何事忝簪裾。
王侯与蝼蚁，同尽随丘墟。愿闻第一义，回向心地初。
金篦刮眼膜，价重百车渠。无生有汲引，兹理傥吹嘘。
[页]卷,册....[2316]220,7
第174笔
　　　　奉赠射洪李四丈（明甫）　杜甫[2316]
丈人屋上乌，人好乌亦好。人生意气豁，不在相逢早。
南京乱初定，所向邑（一作色）枯槁。游子无根株，茅斋付秋草。
东征下月峡，挂席穷海岛。万里须十金，妻孥未相保。
苍茫风尘际，蹭蹬骐𬴊老。志士怀感伤，心胸已倾倒。
[页]卷,册....[2317]220,7
第175笔
　　　　早发射洪县南途中作　杜甫
将老忧贫窭，筋力岂能及。征途乃（一作后，一作复）侵星，得使诸病入。
鄙人寡道气，在困无独立。俶装逐徒旅，达曙（一作晓）凌险涩。
寒日出雾迟，清江转山急。仆夫行不进，驽马若（一作苦）维絷。
汀洲稍疏散，风景开怏（一作悁）悒。空慰所尚怀，终非曩游集。
衰颜偶一破，胜事难屡（一作皆空）挹。茫然阮籍途，更洒杨朱泣。
[页]卷,册....[2317]220,7
第176笔
　　　　通泉驿南去通泉县十五里山水作　杜甫
溪行衣自湿，亭午气始散。冬温蚊蚋在（一作集），人远凫鸭乱。
登顿生曾阴，攲倾出高岸。驿楼衰柳侧，县郭轻烟畔。
一川何绮丽，尽目（一作日）穷壮观。山色远寂寞，江光夕滋漫。
伤（一作知）时愧孔父，去国同王粲。我生苦飘零，所历有嗟叹。
[页]卷,册....[2317]220,7
第177笔
　　　　过郭代公故宅（郭元振，贵乡人。宅在京师宣阳里，此当是尉通泉时所居。）　杜甫
豪俊初未遇，其迹或脱略。代公尉通泉，放意何自若。
及夫登衮冕，直气森喷薄。（一本此下有精魄凛如在，所历终萧索。）磊落见异人，岂伊常情度。
定策神龙后，（先天二年，明皇诛太平公主。睿宗御承天门，大臣俱走匿，独郭元振总兵扈宿禁中。事定，封代国公。此云神龙，盖太平擅宠乱政，祸胎在神龙时也。）宫中翕清廓。俄顷辨尊亲，指挥存顾托。
群公有（一作见）惭色，王室无削弱。迥出名臣上，丹青照台阁。
我行得遗迹（一作址），池馆皆疏凿。壮公临事断，顾步涕[2317]横落。（草堂本，精魄凛如在一联在此下。）
高咏宝剑篇，神交付冥漠。（武后索其文，上宝剑篇。）
[页]卷,册....[2318]220,7
第178笔
　　　　观薛稷少保书画壁（稷，汾阴人。工书画，官至太子少保，封晋国公。以太平公主乱，坐知谋赐死。）　杜甫
少保有古风，得之陕郊篇。（稷秋日还京诗云：驱车越陕郊。）惜哉功名忤，但见书画传。
我游梓州东，遗迹涪江边。画藏青莲界，书入金榜悬。
仰看垂露姿，不崩亦不骞。郁郁三大字，（通泉寿圣寺聚古堂有薛稷所书慧普寺三字，径三尺。）蛟龙岌相缠。
又挥西方变，发地扶屋椽。惨澹壁飞动，到今色未填。
此行叠壮观，郭薛俱才贤。不知百载后，谁复来通泉。
[页]卷,册....[2318]220,7
第179笔
　　　　通泉县署屋壁后薛少保画鹤（稷尤善画鹤，屏风六扇鹤样自稷始。）　杜甫
薛公十一鹤，皆写青田（青田有双白鹤，年年生子，长大便去，只余二老鹤在耳。多云神仙所养）真。画色久欲尽，苍然犹出尘。
低昂各有意，磊落如长人。佳此志气远，岂惟粉墨新。
万里不以力，群游森会神。威迟白凤态，非是仓庚邻。
高堂未倾覆，常（一作幸）得慰嘉宾。曝露墙壁外，终嗟风雨频。
赤霄有真骨，耻饮洿池津。冥冥任所往，脱略谁能驯。
[页]卷,册....[2318]220,7
第180笔
　　　　陪王侍御同登东山最高顶宴姚通泉晚携酒泛江（东山在潼川涪江上）　杜甫
姚公美政谁与俦，不减昔时陈太丘。邑中上客有柱史，多暇日陪骢马游。
东山高顶罗珍羞，下顾城郭销我忧。清江白日落欲尽，复携美人登彩舟。
笛声愤怨（一作怒）哀中流，妙舞逶迤夜未休。灯前往往大鱼出，听曲低昂如有求。
三更风起寒浪涌，取乐喧呼觉船重。满空星河光破碎，四座宾客色不动。
请公临深（一作江）莫相违，回船罢酒上马归。人生欢会岂有极，无使霜过（一作露）沾人衣。
[页]卷,册....[2318]220,7
第181笔
　　　　春日戏题恼郝使君兄（一本无兄字）　杜甫
使君意（一作俊）气凌青霄，忆昨欢娱常见招。细马时鸣金騕褭，佳人屡出董娇饶（一作娆）。
东流江水西飞燕，可惜春光不相见。愿携王赵两红颜，再骋肌肤如素练。
通泉百里近梓州，请（一作诸）公一来开我愁。舞处重看花满面，尊前还有锦缠头。
[页]卷,册....[2319]220,7
第182笔
　　　　短歌行赠王郎司直（草堂本此首编入大历三年，以诗中仲宣楼头之句，宜客荆州时作也。）　杜甫
王郎酒酣拔剑斫地歌莫哀，我能拔尔抑塞磊落之奇才。豫章翻风白日动，鲸鱼跋浪沧溟开。
且脱佩剑（一作剑佩）休裴回，西得诸侯櫂锦水。欲向何门趿（一作飒）珠履，仲宣楼头春色（一作已）深。
青眼高歌望吾子，眼中之人吾老矣。
[页]卷,册....[2319]220,7
第183笔
　　　　短歌行送祁录事归合（一作邛）州因寄苏使君　杜甫
前者途中一相见，人事经年记君面。后生相动（一作劝）何寂寥，君有长才不贫贱。
君今起柁春江流，余亦沙边具小舟。幸为达书贤府主，江花未尽会江楼。
[页]卷,册....[2319]220,7
第184笔
　　　　陪章留后惠义寺饯嘉州崔都督赴州（节度使朝觐，择置留后一人，时章彝为梓州留后。）　杜甫
中军待上客，令肃事有恒。前驱入宝地，祖帐飘金绳。
南陌（一作伯）既留欢，兹山亦深登。清闻树杪磬，远谒云端僧。
回策匪新岸（一作崖），所攀仍旧藤。耳激洞门飙，目存寒谷冰。
出尘閟轨躅，毕景遗炎蒸。永愿坐长夏，将衰栖大乘。
羇旅惜宴会，艰难怀友朋。劳生共几何，离恨兼相仍。
[页]卷,册....[2319]220,7
第185笔
　　　　将适吴楚留别章使君留后兼幕府诸公得柳字　杜甫[2319]
我（一作甫）来入蜀门，岁月亦已久。岂惟长儿童，自觉成老丑。
常恐性坦率，失身为杯酒。近辞痛饮徒，折节万夫（一作人）后。
昔如（一作若）纵壑鱼，今如丧家狗。既无游方恋，行止复何有。
相逢半新故，取别随薄厚。不意青草湖，扁舟落吾手。
眷眷章梓州，开筵俯高柳。楼前出骑马，帐下罗宾友。
健儿簸红旗，此乐或（一作几）难朽。日车隐昆仑，鸟雀噪户牖。
波涛未足畏（一作慰），三峡徒雷吼。所忧盗贼多，重见衣冠走。
中原消息断，黄屋今安否。终作适荆蛮，安排用庄叟。
随云拜东皇，挂席上南斗。有使即寄书，无使长回首。
[页]卷,册....[2320]220,7
第186笔
　　　　山寺（原注：得开字，章留后同游。）　杜甫
野寺根（一作限）石壁，诸龛遍崔嵬。前佛不复辨，百身一莓苔。
虽（一作惟）有古殿存，世尊亦尘埃。如闻龙象泣，足令信者哀。
使君骑紫马，捧拥从西来。树羽静千里，临江久裴回。
山僧衣蓝缕，告诉栋梁摧。公为顾（一作领）宾徒（一作从，一作兵从），咄嗟檀施开。
吾知多罗树，却倚莲华台。诸天必欢喜，鬼物无嫌猜。
以兹抚士卒，孰曰非周才。穷子失净处（见法华经），高人忧祸胎。
岁晏风破肉，荒林寒可回。思量入（一作人）道苦，自哂同婴孩。
[页]卷,册....[2320]220,7
第187笔
　　　　椶拂子　杜甫
椶拂且薄陋，岂知身效能。不堪代白羽，有足除苍（一作青）蝇。
荧荧金错刀，擢擢朱丝蝇。非独颜色好，亦用（一作由）顾盼称。
吾老抱疾病，家贫卧炎蒸。咂肤倦扑灭，赖尔甘服膺。
物微世竞弃，义在谁肯征。三岁清秋至，未敢阙缄䕨。
[页]卷,册....[2320]220,7
第188笔
　　　　桃竹杖引赠章留后（竹兼可为簟，名桃笙。）　杜甫[2320]
江心（一作上）蟠石生桃竹，苍波喷浸尺度足。斩根削皮如紫玉，江妃水仙惜不得。
梓潼使君（一作者）开一束，满堂宾客皆叹息。怜我老病赠两茎，出入爪甲铿有声。
老夫复欲东南征，乘涛鼓枻（一作棹）白帝城。路幽必为鬼神夺，拔（一作仗）剑或与蛟龙争。
重为告曰，杖兮杖兮。尔之生也甚正直，慎勿见水踊跃学变化为龙。
使我不得尔之扶持，灭迹于君山湖上之青峰。噫！风尘澒（一作鸿）洞兮豺虎咬人，忽失双杖兮吾将曷从。
[页]卷,册....[2321]220,7
第189笔
　　　　寄题江外草堂（原注：梓州作，寄成都故居。）　杜甫
我生性放诞，雅欲逃自然。嗜酒爱风（一作修）竹，卜居必（一作此）林泉。
遭乱到蜀江，卧疴遣（一作遗）所便。诛茅初一亩，广地方（一作必）连延。
经营上元始，断手宝应年。敢谋土木丽，自觉面势坚（一作贤）。
台亭（一作亭台）随高下，敞豁当清川。虽（一作惟）有会心侣，数能同钓船。
干戈未偃息，安得酣歌眠。蛟龙无定窟，黄鹄摩苍天。
古来达士志（一作贤达士），宁受外物牵。顾惟鲁钝姿，岂识悔吝先。
偶携老妻去，惨澹凌风烟。事迹无固必，幽贞愧双全。
尚念四小松，蔓草易（一作已）拘缠。霜骨不甚长，永为邻里怜。
[页]卷,册....[2321]220,7
第190笔
　　　　韦讽录事宅观曹将军画马图（一本下有歌字，一本有引字，曹霸官左武卫将军。）　杜甫
国初已来画鞍马，神妙独数江都王。（江都王绪，霍王元轨子，善书画。）将军得名三（一作四）十载，人间又见真乘黄。
曾貌先帝照夜白，龙池十日飞霹雳。内府殷红马脑碗（一作盘），倢妤传诏才人索。
碗赐将军拜舞归，轻纨细绮相追飞（一作随）。贵戚权门得笔迹，始觉屏障生光辉。
昔日太宗拳毛䯄（太宗六骏，五曰拳毛䯄，平刘黑闼所乘），近时郭家师子花。今之新（一作画）图有二马，复令识者久叹嗟。
此皆骑战一敌万，缟素漠漠开风沙。其余七匹亦殊绝，迥若寒空动烟雪。
霜蹄蹴踏长楸间，马官厮养森成列。可怜九马（曹将军九马图，后藏薛绍彭家）争神骏，[2321]顾视清高气深稳。
借问苦心爱者谁，后有韦讽前支遁。忆昔巡幸新丰宫，翠华拂天来向东。
腾骧磊落三万匹，皆与此图筋骨同。自从献宝朝河宗（用穆天子西征事），无复射蛟江水中（用汉武帝事）。
君不见金粟（明皇泰陵在奉先县金粟山）堆前松柏里，龙媒去尽鸟呼风。
[页]卷,册....[2322]220,7
第191笔
　　　　送韦讽上阆州录事参军　杜甫
国步犹艰难，兵革未衰息。万方哀（一作尚）嗷嗷，十载（一作年）供军食。
庶官务割剥，不暇忧反侧。诛求何多门，贤者贵为德（一作贤俊愧为力）。
韦生富春秋，洞彻有清识。操持纪纲地，喜见朱丝直。
当今（一作因循）豪夺吏，自此无颜色。必若救疮痍，先应去蟊贼。
挥泪临大江，高天意忆恻。行行树佳政，慰我深相忆。
[页]卷,册....[2322]220,7
第192笔
　　　　丹青引赠曹将军霸　杜甫
将军魏武之子孙，于今为庶为清门。英雄割据虽（一作皆）已矣，文彩风流犹（一作今）尚存。
学书初学卫夫人（卫夫人，名铄，展之女，李矩妻，学书于钟繇），但恨无（一作未）过王右军（王羲之学书于卫夫人）。丹青不知老将至，富贵于我如浮云。
开元之中（一作年）常引见，承恩数上南熏殿。凌烟功臣少颜色，将军下笔开生面。（当是重画）
良相头上进贤冠，猛将腰间大羽箭。褒公鄂公（贞观十七年，诏阎立本画凌烟阁功臣二十四人。鄂国公尉迟敬德第七，褒国公段志玄第十）毛发动，英姿飒爽（一作飒）来（一作犹）酣战。
先帝天（一作御）马玉花骢，画工如山貌不同。是日牵来赤墀下，迥（一作敻）立阊阖生长风。
诏谓将军拂绢素，意（一作法）匠惨澹经营中。斯须九重真龙出，一洗万古凡马空。
玉花却在御榻上，榻上庭前屹相向。（明皇好大马，西域大宛岁有献贡，命悉图其骏。）至尊含笑催赐金，圉人太仆皆惆怅。
弟子韩干（干，大梁人。初师曹霸，后入供奉。令师陈闳，对曰：陛下内厩马，乃臣师也。）早入室，亦能画马穷殊相（一作状）。干[2322]惟画肉不画骨，忍使骅骝气凋丧。
将军画（一作尽）善（一作妙，一作善画）盖有神，必（一作偶）逢佳士亦写真。即今飘泊干戈际，屡貌寻常行路人。
途穷反遭俗眼白，世上未有如公贫（一作他富至今我徒贫）。但看古来盛名下，终日坎𡒄缠其身。
[页]卷,册....[2323]220,7
第193笔
　　　　阆州东楼筵奉送十一舅往青城县得昏字　杜甫
曾城有高楼（一作会），制古丹雘存。迢迢百余尺，豁达开四门。（东楼在保宁府治南嘉陵江上）
虽有（一作会）车马客，而无人世喧。游目俯大江，列筵慰别魂。
是时秋冬交，节往颜色昏。天寒鸟兽休（一作伏），霜露在草根。
今我送舅氏，万感集清尊。岂伊山川间，回首盗贼繁。
高贤意不暇，王命久崩奔。临风欲恸哭，声出已复吞。
[页]卷,册....[2323]220,7
第194笔
　　　　严氏溪放歌行（溪在阆州东百余里）　杜甫
天下甲（一作兵）马未尽销，岂免沟壑常漂漂。剑南岁月不可度，边头公卿仍独（一作何其）骄。
费心姑息是一役，肥肉大酒徒相要。呜呼古人已粪土，独觉志士甘渔樵。
况我飘转（一作篷）无定所，终日戚戚忍羇旅。秋宿（一作夜）霜（一作清）溪素月高，喜得与子长夜语。
东游西还力实倦，从此将身更何许。知子松根长茯苓，迟暮有意来同煮。
[页]卷,册....[2323]220,7
第195笔
　　　　南池（在阆中县东南，即彭道将鱼池。）　杜甫
峥嵘巴阆间，所向尽山谷。安知有苍池，万顷浸坤轴。
呀然阆城南，枕（一作控）带巴江腹。芰荷入异县，粳稻共比屋。
皇天不无意，美利戒止足。高田失西成，此物颇丰熟。
清源多众鱼，远岸富乔木。独叹枫香林，春时好颜色。
南有汉王（一作主）祠（池在汉高祖庙旁），终朝走巫祝。歌舞散灵衣，荒哉旧风俗。
高堂（一作皇）亦明王，魂[2323]魄犹正直。不应空陂上，缥缈亲酒食。
淫祀自古昔，非唯一川渎。干戈浩茫茫，地僻伤极目。
平生江海（一作溟渤）兴，遭乱身局促。驻马问渔舟，踌躇慰羁束。
[页]卷,册....[2324]220,7
第196笔
　　　　发阆中　杜甫
前有毒蛇后猛虎，溪行尽日无村坞。江风萧萧云拂地，山木惨惨天欲雨。
女病妻忧归意速（一作急），秋花锦石谁复（一作能）数。别家三月一得书（一作书来），避地何时免愁苦。
[页]卷,册....[2324]220,7
第197笔
　　　　寄韩谏议（旧本有注字，一云注乃汯之误。韩休之子汯，上元中为谏议大夫。此诗为李泌隐衡山而作，欲谏议贡荐之也。）　杜甫
今我不乐思岳阳，身欲奋飞病在床。美人娟娟隔秋水，濯足洞庭望八荒。
鸿飞冥冥日月白，青枫叶赤天雨（一作飞）霜。玉京群帝集北斗，或骑骐𬴊翳凤皇。
芙蓉旌旗（一作旄）烟雾乐（一作落），影动倒景摇潇湘。星宫之君醉琼浆，羽人稀少不在旁。
似闻昨者（一作夜）赤松子，恐是汉代韩张良。昔随刘氏定长安，帷幄未改神惨伤。
国家成败吾岂敢，色难腥腐餐风（一作枫）香。周南留滞古所（一作莫）惜，南极老人应寿昌。
美人胡为隔秋水，焉得置之贡玉堂。
[页]卷,册....[2324]220,7
第198笔
　　　　忆昔二首　杜甫
忆昔先皇（谓肃宗）巡朔方，千乘万骑入咸阳。阴山骄子汗血马，长驱东胡胡走藏。
邺城反复不足怪，关中小儿（李辅国，闲厩马家小儿）坏纪纲。张后不乐上为忙，至今今上（谓代宗）犹拨乱，
劳身焦思补四方。我昔近侍叨奉引，出兵（一作兵出）整肃不可当（一作忘）。为留猛士守未央，
致使岐雍防西羌。犬戎直来坐御床，百官跣足随天王。（程元振数谮郭子仪，遂解兵柄。乾元后数年，邠凤西北尽陷蕃戎。代宗幸陕，诗盖指此。）愿见北地傅介子，
老儒不用尚书[2324]郎。

忆昔开元全盛日，小邑犹藏万家室。稻米流脂粟米白，公私仓廪俱丰（一作富，一作盈）实。
九州道路无豺虎（一作狼），远行不劳吉日出。齐纨鲁缟车班班，男耕女桑不相失。
宫中圣人奏云门，天下朋友皆胶漆。百余年间未灾变，叔孙礼乐萧何律。
岂闻一绢直万钱，有田种谷今流血。洛阳宫殿烧焚尽，宗庙新除狐兔穴。
伤心不忍问耆旧，复恐初从乱离说。小臣鲁钝无所能，朝廷记识蒙禄秩。
周宣中兴望我皇，洒血（一作泪）江汉身（一作长）衰疾。

[页]卷,册....[2325]220,7
第199笔
　　　　冬狩行（原注：时梓州刺史章彝兼侍御史留后东川）　杜甫
君不见东川节度兵马雄，校猎亦似观成功。夜发猛士三千人，清晨合围步骤同。
禽兽已毙十七八，杀声落日回苍穹。幕前生致九青兕，骆驼𡾋峞垂玄熊。
东西南北百里间，髣髴蹴踏寒山空。有鸟名鸲鹆，力不能高飞逐走蓬。
肉味不足登鼎俎，何为见羁虞罗中。春搜冬狩侯（一作候）得同，使君五马一马骢。（彝兼侍御，故云一马骢）
况今摄行大将权，号令颇有前贤风。飘然时危一老翁，十年厌见旌旗红。
喜君士卒甚整肃，为我回辔擒西戎。草中狐兔尽何益，天子不在咸阳宫。
朝廷虽无幽王祸，得不哀痛尘再蒙。呜呼！得不哀痛尘再蒙。（时代宗幸陕，诏征天下兵，无一人应召者，故感激言之。）
[页]卷,册....[2325]220,7
第200笔
　　　　自平　杜甫
自平宫中（一作中宫，一作中官）吕太一（中使吕太乙为市舶使，矫诏募兵作乱），收珠南海千余日。近供生犀翡翠稀，复恐征戎（一作戍）干戈密。
蛮溪豪族小（一作山）动摇，世封刺史非时（一作常）朝。蓬莱殿前（一作里）诸主将，才如伏波[2325]不得骄。
[页]卷,册....[2326]220,7
第201笔
　　　　释闷　杜甫
四海十年不解兵，犬戎（一作羊）也复临咸京。失道非关出襄野（黄帝将见大隗，至襄城之野），扬鞭忽是过胡（一作湖）城。（即今芜湖，晋明帝察王敦军于湖，在当涂县。）
豺狼塞路人断绝，烽火照夜尸纵横。天子亦应厌奔走，群公固合思升平。
但恐诛求不改辙，闻道嬖孽能（一作今）全生。江边老翁错料事，眼暗不见风尘清。
[页]卷,册....[2326]220,7
第202笔
　　　　赠别贺兰铦　　杜甫
黄雀饱野粟，群飞动荆榛。今君（一作吾）抱何恨，寂寞向时人。
老骥倦骧首，苍（一作饥）鹰愁易驯。高贤世未识，固合婴饥贫。
国步初返正（代宗幸陕初还），乾坤尚风尘。悲歌鬓发白，远赴湘吴春。
我恋岷下芋，君思千里（千里湖在溧阳县）莼。生离与死别，自古鼻酸辛。
[页]卷,册....[2326]220,7
第203笔
　　　　别唐十五诫因寄礼部贾侍郎（贾至）　杜甫
九载一相逢，百年能几何。复为万里别，送子山之阿。
白鹤久同林，潜鱼本同河。未知栖集期，衰老强高歌。
歌罢两凄恻，六龙忽蹉跎。相视发皓白，况难驻羲和。
胡星坠燕地，汉将仍横戈。萧条四海内，人少豺虎多。
少人慎莫投，多虎信所过。饥有易子食，兽犹畏虞罗。
子负经济才，天门郁嵯峨。飘飖（一作飘）适东周，来往若（一作亦）崩波。
南宫吾故人，白马金盘陀。雄笔映千古，见贤心靡（一作匪）他。
念子善师事，岁寒守旧柯。为吾谢贾公，病肺卧江沱。
[页]卷,册....[2326]220,7
第204笔
　　　　阆山歌　杜甫[2326]
阆州城东灵（一作雪）山白，阆州城北玉台（一作壶）碧。松浮欲尽不尽云，江动将崩未（一作已）崩石。
那知根无鬼神会，已觉气与嵩华敌。中原格斗且未归，应结茅斋看（一作著，一作应著茅斋向）青壁。
[页]卷,册....[2327]220,7
第205笔
　　　　阆水歌　杜甫
嘉陵江色（一作山）何所似，石黛碧玉相因依。正怜日破浪花（一作阆山）出，更复春从沙际归。
巴童荡桨攲侧过，水鸡衔鱼来去飞。阆中胜事可肠断，阆州城南天下稀。
[页]卷,册....[2327]220,7
第206笔
　　　　草堂　杜甫
昔我去草堂，蛮夷塞成都。今我归草堂，成（一作此）都适无虞。
请陈初乱时，反复乃须臾（一作斯须）。大将赴朝廷，群小起异图。（初，严武入朝。徐知道反，旋为其下李忠厚所杀。）中宵斩白马，盟歃气已粗。
西取邛南兵，北断剑阁隅。布衣数十人，亦拥专城居。
其势不两大，始闻蕃汉殊。西卒却倒戈，贼臣互相诛。
焉知肘腋祸，自及枭獍（一作境）徒。义士皆痛愤，纪纲乱相逾。
一国实三公，万人欲为鱼。唱和作威福，孰肯（一作能）辨无辜。
眼前列杻械，背后吹笙竽。谈笑行杀戮，溅（一作流）血满长衢。
到今用钺地，风雨闻号呼。鬼（一作人）妾与鬼马，色悲充尔娱。
国家法令在，此又足惊吁。贱子且奔走，三年望东吴。
弧矢暗江海，难为游五湖。不忍竟舍此，复来薙榛芜。
入门四松在，步屧万竹疏。旧犬喜我归，低徊入衣裾。
邻舍喜我归，酤酒携胡芦（一作提榼壶）。大官喜（一作知）我来，遣骑问所须。
城郭喜（一作知）我来，宾客隘（一作溢）村墟。天下尚未宁，健儿胜腐儒。
飘飖（一作飘）风尘际，何地置（一作致）老夫。于时见（一作是）疣赘，骨髓幸未枯。
饮啄愧残生，食薇不敢余。
[页]卷,册....[2327]220,7
第207笔
　　　　四松　杜甫[2327]
四松初移时，大抵三尺强。别来忽三载（一作岁），离立如人长。
会看根不拔，莫计枝凋伤。幽色幸（一作会）秀发，疏柯亦（一作已）昂藏。
所插小藩篱，本亦有隄防。终然掁拨损，得吝（一作愧）千叶黄。
敢为故林主，黎庶犹未康。避贼今始归，春草满空堂。
览物叹衰谢，及兹慰凄凉。清风为我起，洒面若微霜。
足以（一作为）送老姿（一作资），聊待（一作将）偃盖张。我生无根带（一作蒂），配尔（一作汝）亦茫茫。
有情且赋诗，事迹可两（一作两可）忘。勿矜千载后，惨澹蟠穹苍。
[页]卷,册....[2328]220,7
第208笔
　　　　水槛　杜甫
苍江多风飙，云雨昼夜飞。茅轩驾巨浪，焉得不低垂。
游子久在外，门户无人持。高岸尚如（一作为）谷，何伤浮柱攲。
扶颠有劝诫，恐贻识者嗤。既殊大厦倾，可以一木支。
临川视万里，何必阑槛为。人生感故物，慷慨有余悲。
[页]卷,册....[2328]220,7
第209笔
　　　　破船　杜甫
平生江海心，宿昔具扁舟。岂惟青溪上，日傍柴门游。
苍皇避乱兵，缅邈怀旧丘。邻人亦已非，野竹独修修。
船舷不重扣，埋没已经秋。仰看西飞翼，下愧东逝流。
故者或可掘，新者亦易求。所悲数奔窜，白屋难久留。
[页]卷,册....[2328]220,7
第210笔
　　　　营屋　杜甫
我有阴江竹，能令朱夏寒。阴通积水内，高入浮云端。
甚（一作如）疑鬼物凭，不顾翦伐残。东偏若面势，户牖永可安。
爱惜已六载，兹晨去千竿。萧萧见白日，汹汹开奔湍。
度堂匪华丽，养拙异考槃。草茅虽薙葺，衰[2328]疾方少宽。
洗然顺所适，此足代加餐。寂无斤斧响，庶遂憩息欢。
[页]卷,册....[2329]220,7
第211笔
　　　　除草（原注：去䕭草也，䕭音潜。一云即𬊈麻，一云山韭，非，大约是恶草。）　杜甫
草有害于人，曾何生阻修。其毒甚蜂虿，其多弥道周。
清晨步前林，江色未散忧。芒刺在我眼，焉能待高秋。
霜露（一作雪）一沾凝（一作衣），蕙叶亦难留。荷锄先童稚，日入仍讨求。
转致水中央，岂无双钓舟。顽根易滋蔓，敢使依旧丘。
自兹（一作移）藩篱旷，更觉松竹幽。芟荑不可阙，疾恶信如雠。
[页]卷,册....[2329]220,7
第212笔
　　　　扬旗（原注：二年夏六月，成都尹严公置酒公堂，观骑士试新旗帜。）　杜甫
江（一作风）雨飒长夏，府中有余清。我公会宾客，肃肃有异声。
初筵阅军装，罗列照广庭。庭空六（一作四）马入，𫘟騀扬旗（一作旆）旌。
回回偃飞盖，熠熠迸流星。来缠（一作冲）风飙急，去擘山岳倾。
材归俯身尽，妙取略地平。虹霓就掌握，舒卷随人轻。
三州陷犬戎（广德元年，剑南节度高适不能军，吐蕃陷松、维、保三州。），但见西岭青。公来练猛士，欲夺天边城。
此堂不易升，庸蜀日已宁。吾徒且加餐，休适蛮与荆。
[页]卷,册....[2329]220,7
第213笔
　　　　太子张舍人遗织成褥段　杜甫
客从西北来，遗我翠（一作细）织成。开缄风涛涌，中有掉尾鲸。
逶迤罗水族，琐细不足名。客云充君褥，承君终宴荣。
空堂魑魅（一作魍魉）走，高枕形神清。领客珍重意，顾我非公卿。
留之惧不祥，施之混柴荆。服饰定尊卑，大哉万古程。
今我一贱老，裋（一作短）褐更无营。煌煌珠宫物，寝处祸所婴（一作萦）。
叹息当路子，干戈尚纵横。掌握有权柄，衣马自（一作已）肥轻。
李鼎死岐阳，实以骄贵盈。来瑱赐自尽，气豪直阻兵。
皆（一作昔）闻黄金多，坐见悔吝生。奈何田舍翁，受此厚贶情。
锦鲸卷还客，始觉心和平。振我粗席尘，愧客茹（一作饭）藜羹。[2329]（史称严武累年在蜀，肆志逞欲，恣行猛政，穷极奢靡。甫在幕下，此诗特借以讽谕，朋友责善之道也。）
[页]卷,册....[2330]220,7
第214笔
　　　　莫相疑行　杜甫
男儿生无所（一作一生无）成头皓白，牙齿欲落真可惜。忆献三赋蓬莱宫，自怪一日声辉（一作𬊤，一作烜）赫。
集贤学士如堵墙，观我落笔中书堂。往时文彩动人主，此（一作今）日饥寒趋路旁。
晚将末契托（一作节契）年少，当面输（一作论）心背面笑。寄谢悠悠世上儿，不（一作莫）争好恶莫相疑。
[页]卷,册....[2330]220,7
第215笔
　　　　别蔡十四著作　杜甫
贾生恸哭后，寥落无其人。安知蔡夫子，高义迈等伦。
献书谒皇帝，志已清风尘。流涕洒丹极，万乘为酸辛。
天地则创痍，朝廷当（一作多）正臣。异才复间出，周道日惟新。
使蜀见知己，别颜始一伸。主人薨城府（谓严武），扶榇归咸秦。
巴道此相逢，会我病江滨。忆念凤翔都，聚散俄十春。
我衰不足道，但愿子意（一作音）陈。稍令社稷安，自契鱼水亲。
我虽消渴甚，敢忘帝力勤。尚思未朽骨，复睹耕桑民。
积水驾三峡，浮龙倚长津（一作轮囷）。扬舲洪涛间，仗子济物身。
鞍马下秦塞，王城通北辰。玄甲聚不散，兵久食恐贫。
穷谷无粟帛，使者来相因。若凭（一作逢）南辕吏（一作使），书札到天垠。
[页]卷,册....[2330]220,7
第216笔
　　　　杜鹃　杜甫
西川有杜鹃，东川无杜鹃。涪万（一作南）无杜鹃，云安有杜鹃。
我昔游锦城，结庐锦水边。有竹一顷余，乔木上参天。
杜鹃暮春至，哀哀叫其间。我见常再拜，重是古帝魂。
生子百鸟巢，百鸟不敢嗔（一作喧）。仍为𫗪其子，礼若奉至尊。
鸿雁及羔羊，有礼太古前。行飞与跪乳，识序如（一作又）知恩。
圣贤古（一作吾）法则，付与（一作之）后世传。君看禽鸟情，犹解事杜鹃。
今忽暮春间，值我病经年。身病不能拜，泪下如迸泉。（旧注：上皇幸蜀还，肃宗以李辅国离间，迁之西内，悒悒而崩，此诗感是而作。但首四句有无互见，不知何义。夏竦谓是诗序，亦无解。黄希、吴曾引乐府郭东亦有樵，郭西亦有樵、鱼戏莲叶东，鱼戏莲叶西，谓甫正用此格。诗体则然，义终难辨。至王谊伯分指当时刺史，尤穿凿可笑。）
[页]卷,册....[2331]221,7
第217笔
　　　　客居　杜甫
客居所居堂，前江后山根。下堑万寻岸，苍涛郁飞翻。
葱青众木梢，邪竖杂石痕。子规昼夜啼，壮士敛精魂。
峡开四千里，水合数百源。人虎相半居，相伤终两存。
蜀麻久不来，吴盐拥荆门。西南失大将（谓郭英乂为崔旰所杀），商旅自星奔。
今又降元戎（时以杜鸿渐为蜀帅），已闻动行轩。舟子候利涉，亦凭节制尊。
我在路中央，生理不得论。卧愁病脚废，徐步视小园。
短畦带碧草，怅望思王孙。凤随其皇去，篱雀暮喧繁。
览物想[2331]故国，十年别荒（一作乡）村。日暮归几翼，北林空自昏。
安得覆八溟，为君洗乾坤。稷契易为力，犬戎何足吞。
儒生老无成，臣子忧四番（一作藩，一作思翻）。箧中有旧笔，情至时复援。
[页]卷,册....[2332]221,7
第218笔
　　　　客堂　杜甫
忆昨离少城，而今异楚蜀。舍舟复深山，窅窕一林麓。
栖泊云安县，消中内相毒。旧疾甘载（一作战，一作再）来，衰年得（一作弱）无足。
死为殊方鬼，头白免短促。老马终望云，南雁意在北。
别家长儿女，欲起惭筋力。客堂序节改，具物对羁束。
石暄蕨芽紫，渚秀芦笋绿。巴莺（一作稼）纷未稀，徼麦早向熟。
悠悠日动江，漠漠春辞木。台郎选才俊，自顾亦已极。（严武奏甫为参谋检校尚书工部员外郎）
前辈声名人，埋没何所得。居然绾章绂，受性本幽独。
平生憩息地，必种数竿竹。事业只浊醪，营葺但草屋。
上公（即指严武）有记者，累奏资薄禄。主忧岂济时，身远弥旷职。
循（一作修）文庙算正，献可天衢直。尚想趋朝廷，毫发裨社稷。
形骸今若是，进退委行色。
[页]卷,册....[2332]221,7
第219笔
　　　　石研诗（原注：平侍御者。）　杜甫
平公今诗伯，秀发吾所羡。奉使三峡中，长啸得石研。
巨璞禹凿余，异状君独见。其滑乃波涛，其光或雷电。
联坳各尽墨，多水递隐现。挥洒容数人，十手可对面。
比公头上冠，贞（一作正）质未为贱。当公赋佳句，况得终清宴。
公含起草姿，不远明光殿。致于丹青地，知汝随顾眄。
[页]卷,册....[2332]221,7
第220笔
　　　　水阁朝霁奉简严云安（一作云安严明府）　杜甫
东城抱春岑，江阁邻石面。崔嵬晨云白，朝旭（一作日）射芳甸。
雨槛卧花丛，风床展书卷（一作轻幔）。钩帘宿鹭[2332]起，丸药流莺啭。
呼婢取酒壶，续儿诵文选。晚交严明府，矧此数相见。
[页]卷,册....[2333]221,7
第221笔
　　　　赠郑十八贲（云安令）　杜甫
温温士君子，令我怀抱尽。灵芝冠众芳，安得阙亲近。
遭乱意不归，窜身迹非隐。细人尚姑息，吾子色愈谨。
高怀见物理，识者安肯哂。卑飞欲何待，捷径应未忍。
示我百篇文，诗家一标准。羇离交屈宋，牢落值颜闵。
水陆迷畏（一作长）途，药饵驻修轸。古人日以远，青史字不泯。
步趾咏唐虞，追随饭葵堇。数杯资好事，异味烦县尹。
心虽在朝谒，力与愿矛盾。抱病排金门，衰容岂为敏。
[页]卷,册....[2333]221,7
第222笔
　　　　三韵三篇　杜甫
高马勿唾（一作捶）面，长鱼无损鳞。辱马马毛焦，困鱼鱼有神。
君看磊落士，不肯易其身。

荡荡万斛船，影若扬（一作摇）白虹。起樯必椎牛，挂席集众功。
自非风动天，莫置大水中。

烈（一作列）士恶多门，小人自同调。名利苟可取，杀身傍权要。
何当官曹清，尔辈堪一笑。

[页]卷,册....[2333]221,7
第223笔
　　　　青丝（青丝白马，用侯景事，以比仆固怀恩。）　杜甫
青丝白马谁家子，粗豪且逐风尘起。不闻汉主放妃嫔（肃、代二宗曾两放宫嫔），近静潼关扫蜂蚁。
殿前兵马破汝时，十月即为齑粉期。未（一作不）如（一作知）面缚归金阙，万一皇恩下玉墀。
[页]卷,册....[2333]221,7
第224笔
　　　　近闻（永泰元年，郭子仪与回纥约，共击吐蕃。次年二月，吐蕃来朝，诗纪其事。）　杜甫
近闻犬戎远遁逃，牧马不敢侵临洮。渭水逶迤白日净，陇山萧瑟秋云高。
崆峒五原亦无事，北庭数有关中使。似闻赞普（吐蕃称王为赞普，相为大论、小论）更求亲，舅甥和好应难弃。（文成、金城二公主，先后降吐蕃。）
[页]卷,册....[2333]221,7
第225笔
　　　　蚕谷行　杜甫
天下郡国向万城，无有一城无甲兵。焉得铸甲作农器，一寸荒田牛得耕。
牛尽（一作得）耕（一本有田字），蚕亦成。不劳烈士泪滂沱，男谷女丝行复歌。
[页]卷,册....[2334]221,7
第226笔
　　　　折槛行　杜甫
呜呼房魏不复见，秦王学士时难羡。青衿胄子困泥涂，白马将军若雷电。
千载少似朱云人，至今折槛空嶙峋。娄公不语宋公语，尚忆先皇容直臣。（永泰二年，以观军容使左监门卫大将军鱼朝恩判国子监事，故曰青衿胄子困泥涂，白马将军若雷电。当时大臣箝口，效娄师德之畏逊，而不能继宋璟之忠谠，故以折槛为讽。）
[页]卷,册....[2334]221,7
第227笔
　　　　引水　杜甫
月峡瞿塘云作顶，乱石峥嵘俗无井。云安酤水奴仆悲，鱼复移居心力省。
白帝城西万竹蟠，接筒引水喉不干。人生留滞生理难，斗水何直百忧宽。
[页]卷,册....[2334]221,7
第228笔
　　　　古柏行（此夔州诸葛庙柏，即夔州十绝句所云：武侯祠堂不可忘，中有松柏参天长也。）　杜甫
孔明庙前（一作阶）有老柏，柯如青铜根如石。霜（一作苍）皮溜雨（一作水）四十围，黛色参天二千尺。
君臣已与时际会，树木犹为人爱惜。云来气接巫峡长，月（一作日）出寒通雪山白。
忆昨路绕锦亭（一作城）东，先主武侯同閟宫。崔嵬枝干郊原古，窈窕丹青户牖空。
落落盘踞虽得地，冥冥孤高多烈风。扶持自是神明力，正直原因造化功。
大厦如倾要梁栋，万牛回首丘山重。不露文章世已惊，未辞翦伐谁能送。
苦心岂免容蝼蚁，香（一作密）叶终（一作曾）经宿鸾凤。志士幽人莫怨嗟（一作伤），古来材大难为（一作皆难）用。
[页]卷,册....[2334]221,7
第229笔
　　　　缚鸡行　杜甫
小奴缚鸡向市卖，鸡被缚急相喧争。家中厌鸡食虫蚁，不知鸡卖还遭烹。
虫鸡与人何厚薄，吾叱奴人解其缚。鸡虫得失无了时，注目寒江倚山阁。
[页]卷,册....[2335]221,7
第230笔
　　　　负薪行　杜甫
夔州处女发半华，四十五十无夫家。更遭丧乱嫁不售，一生抱恨堪（一作长）咨嗟。
土风坐男使女立，应（一作男）当门户女出入。十犹（一作有）八九负薪归，卖薪得钱应（一作当）供给。
至老双鬟（一作镮）只垂颈，野花山叶银钗并。筋力登危集市门，死生射利兼盐井。
面妆首饰杂啼痕，地褊衣寒困石根。若道巫山女粗丑，何得此（一作北）有昭君村。（村连坐峡，有昭君宅。宅旁有捣练石，傍香溪。）
[页]卷,册....[2335]221,7
第231笔
　　　　最能行　杜甫
峡中丈夫绝轻死，少在公门多在水。富豪有钱驾大舸，贫穷取给行艓（音叶，舟小如叶也）子。
小儿学问止论语，大儿结束随商旅。攲帆侧柁入波涛，撇漩捎溃无险阻。
朝发白帝暮江陵，顷来目击信有征。瞿塘漫天虎须（一作眼）怒，归州长年（蜀中呼柁师为长年三老）行（一作与）最能。
此乡之人气（一作器）量窄，误竞南风疏北客。若道土（一作士）无英俊才，何得山有屈原宅。（宅在秭归县北）
[页]卷,册....[2335]221,7
第232笔
　　　　寄裴施州（裴冕坐李辅国贬施州刺史）　杜甫
廊庙之具裴施州，宿昔一逢无此（一作比）流。金钟大镛在东序，冰壶玉衡（一作珩）悬清秋。
自从相遇感（一作减）多病，三岁为客宽边愁。尧有四岳明至理，汉二千石真分忧。
几度寄书白盐北，苦寒赠我青羔（一作丝，一作缣）[2335]裘。霜雪回光避锦袖，龙蛇（一作蛟龙）动箧蟠银钩。
紫衣使者辞（一作辟）复命，再拜故人谢佳政。将老已失子孙忧，后来况接才华盛。（英华此句下有遥忆书楼碧池映七字）
[页]卷,册....[2336]221,7
第233笔
　　　　郑典设自施州归　杜甫
吾怜荥阳秀，冒暑初有适。名贤慎所出（一作出处），不肯妄行役。
旅兹殊俗远（一作还），竟以屡空迫。南谒裴施州，气合无险僻。
攀援悬根木，登顿入天（一作矢）石。青山自一川，城郭洗忧戚。
听子话此邦，令我心悦怿。其俗则（一作甚）纯朴，不知有主客。
温温诸侯门，礼亦如古昔。敕厨倍常羞（冕性侈靡，好尚车服，营珍馔），杯盘颇狼藉。
时虽属丧乱，事贵赏（一作当）匹敌。中宵惬良会，裴郑非远戚。
群书一万卷，博涉供务隙。他日辱银钩，森疏见矛戟。
倒屣喜旋归，画地求（一作来）所历。乃闻风土质，又重田畴辟。
刺史似寇恂，列郡宜竞惜（一作借，音迹）。北风吹瘴疠，羸老思散策。
渚拂蒹葭塞（一作寒），峤穿萝茑幂。此身仗儿仆，高兴潜有激。
孟冬方首路，强饭取崖壁。叹尔疲驽骀，汗沟（马中脊）血不赤。
终然备外饰，驾驭何所益。我有平肩舆，前途犹准的。
翩翩入鸟道，庶脱蹉跌厄。
[页]卷,册....[2336]221,7
第234笔
　　　　柴门　杜甫
孤（一作泛）舟登瀼西，回首望两崖。东城干旱天，其气如焚柴。
长影没窈窕，余光散唅呀。大江蟠嵌根，归海成一家。
下冲割坤轴，竦壁攒镆邪。萧飒洒秋色，氛（一作气）昏霾日车。
峡（一作峓，广溪乃三峡之首）门自此始，最窄容浮查。禹功翊造化，疏凿就攲斜。
巨（一作巴）渠决太古，众水为长蛇。风烟渺吴蜀，舟楫通盐麻。
我今远游子，飘转混泥沙。万物附本性，约（一作处）身（一作性）不愿（一作欲）奢。
茅栋盖一床，清池有余花。浊醪与脱粟，在[2336]眼无咨嗟。
山荒人民少，地僻日夕佳。贫病（一作贱）固其常，富贵任生涯。
老于干戈际，宅幸蓬荜遮。石乱上云气，杉清（一作青）延月（一作日）华。
赏妍又分外，理惬夫何夸。足了垂白年，敢居高士差。
书此豁平昔，回首犹暮霞。
[页]卷,册....[2337]221,7
第235笔
　　　　贻华阳柳少府　杜甫
系马乔木间，问人野寺门。柳侯披衣笑（一作啸），见我颜色温。
并坐石下堂（一作堂下石，一作石堂下），俯视大江奔。火云洗月露，绝壁上朝暾。
自非晓相访，触热生病根。南方六七月，出入异中原。
老少多暍死，汗逾水浆翻。俊才得之子，筋力不辞烦。
指挥当世事，语及戎马存。涕泪（一作流涕）溅我裳，悲气（一作风）排帝阍。
郁陶抱长策，义仗知者论。吾衰卧江汉，但愧识玙璠。
文章一小技，于道未为尊。起予幸斑白，因是托子孙。
俱客古信州（夔本梁信州），结庐依毁垣。相去四五里，径微山叶繁。
时危挹佳士，况免军旅喧。醉从赵女舞，歌鼓秦人盆。
子壮顾我伤，我驩兼泪痕。余生如过鸟，故里今空村。
[页]卷,册....[2337]221,7
第236笔
　　　　雷　杜甫
大旱山岳燋，密云复无（一作覆如）雨。南方瘴疠地，罹此农事苦。
封内必舞雩，峡中喧击鼓。真龙竟寂寞，土梗（土人也）空俯偻（一作偻俯）。
吁嗟公私病，税敛缺不补。故老仰面啼，疮痍向谁数。
暴尪或前闻，鞭巫非稽古。请先偃甲兵，处分听人主。
万邦但各业，一物休尽取。水旱其数（一作数至）然，尧汤免亲睹。
上天铄金石，群盗乱豺虎。二者存一端，愆阳不犹愈。
昨宵殷其雷，风过齐万弩。复吹霾翳散，虚觉神灵聚。
气暍肠胃融，汗滋（一作湿）衣裳污（一作腐）。吾衰尤（一作犹）拙计（一作计拙），失望筑场圃。
[页]卷,册....[2337]221,7
第237笔
　　　　火　杜甫
楚（一作焚）山经月火，大旱则斯举。旧俗烧蛟（一作蛇）龙，惊惶致雷雨。
爆嵌魑魅泣，崩冻岚阴昈。（西京赋：赫昈昈以弘敞。昈，赤文，音户。火焚冻崩，而岚阴皆赤也。）罗落沸百泓，根源皆万（一作太）古。
青林一灰烬，云气无处所。入夜殊（一作珠）赫然，新秋照牛女。
风吹巨燄作，河櫂（一作澹，一作汉）腾（一作胜）烟柱。势欲焚昆仑，光弥焮（香靳切。左传：行火所焮炙也。）洲渚。
腥至焦长蛇，声吼（一作吼争）缠猛虎。神物已高飞，不（一作只）见石与土。
尔宁要谤讟，凭此近荧侮。薄关长吏忧，甚昧至精主。
远迁谁扑灭，将恐及环堵。流汗卧江亭，更深气如缕。
[页]卷,册....[2338]221,7
第238笔
　　　　七月三日亭午已后较热退晚加小凉稳睡有诗因论壮年乐事戏呈元二十曹长　杜甫
今兹商用事，余热亦已末。衰年旅炎方，生意从此活。
亭午减汗流，北邻耐人聒。晚风爽乌匼，（乌匼当作㡊，巾也。至匼字乃匼匝，鲍昭诗：银屏匼匝，甫诗马头金匼匝，又卢杞匼匝取容，俱不以言巾。）筋力苏摧折。
闭目逾十旬，大江不止渴。退藏恨雨师，健步闻（一作供）旱魃。
园蔬抱金玉，无以供采掇。密云虽聚散，徂暑终（一作经）衰歇。
前圣慎焚巫，武王亲救暍。阴阳相主客，时序递回斡。
洒落唯清秋，昏霾一空阔。萧萧紫塞雁，南向欲行列。
欻思红颜日，霜露冻阶闼。胡马挟雕弓，鸣弦不虚发。
长鈚（箭双叶曰鈚）逐（一作及）狡兔，突羽当满月。惆怅白头吟，萧条游侠窟。
临轩望山阁，缥缈安可越。高人炼丹砂，未念将朽骨。
少壮迹颇疏，欢乐曾倏忽。杖藜风尘际，老丑难翦拂。
吾子得神仙，本是池中物。贱夫美一睡，烦促婴词笔。
[页]卷,册....[2338]221,7
第239笔
　　　　牵牛织女　杜甫[2338]
牵牛出河西，织女处其东。万古永相望，七夕谁见同。
神光（一作仙）意（一作竟）难候，此事终蒙胧。飒然精灵合，何必秋遂通（一作逢）。
亭亭新妆立，龙驾具曾空（一作穹）。世人亦为尔，祈请走儿童。
称家随丰俭，白屋达公宫。膳夫翊堂殿，鸣玉凄房栊。
曝衣遍天下，曳月扬微风。蛛丝小人态，曲缀（一作掇）瓜果中。
初筵裛重露，日出甘所终（一作从）。嗟汝未嫁女，秉心郁忡忡。
防身动如律，竭力机杼中。虽无姑舅事，敢昧织作功。
明明君臣契，咫尺或未容。义无弃礼法，恩始夫妇恭。
小大有佳期，戒之在至公。方圆苟龃龉，丈夫多英（一作勿替丈夫）雄。
[页]卷,册....[2339]221,7
第240笔
　　　　毒热寄简崔评事十六弟　杜甫
大暑（一作火）运金气，荆扬不知秋。林下有塌翼，水中无行舟。
千室但扫地，闭关人事休。老夫（一作大）转不乐，旅次兼百忧。
蝮蛇暮偃蹇，空床难暗投。炎宵恶明烛，况乃怀旧丘。
开襟仰内弟（一作第），执热露白头。束带负芒刺，接居成阻修。
何当清霜飞，会子临江楼。载闻大易义，讽兴（一作咏）诗家流。
蕴藉异时辈，检身非苟求。皇皇使臣体，信是德业优。
楚材择杞梓，汉苑归骅骝。短章达我心，理为（一作待）识者筹。
[页]卷,册....[2339]221,7
第241笔
　　　　殿中杨监见示张旭草书图（殿中监掌天子服御事，杨监谓杨炎。）　杜甫
斯人已云亡，草圣秘难得。及兹烦见示，满目一凄恻。
悲风生微绡，万里起古色。锵锵鸣玉动，落落群松直。
连山蟠其间，溟涨与笔力。有练实先书，临池真尽墨。
俊拔为之生，暮年思转极。未知张王后，谁并百代则。
呜呼东吴精，（李颀赠张颠诗：皓首穷草隶，时称太湖精。）逸气感清识。杨公拂箧笥，舒卷忘寝食。
念昔挥毫端，不独观酒德。
[页]卷,册....[2339]221,7
第242笔
　　　　杨监又出画鹰十二扇　杜甫
近时冯绍正（官少府监，善画鹰鸟），能画鸷鸟样。明公出此图，无乃传其状。
殊姿各独立，清绝心有向（一作尚）。疾禁千里马，气敌万人将。
忆昔骊山宫，冬移含元仗。天寒大羽猎，此物神俱王。
当时无凡材，百中皆用壮。粉墨形似间，识者一惆怅。
干戈少暇日，真骨老崖嶂。为君除狡兔，会是翻（一作飞）鞲上。
[页]卷,册....[2340]221,7
第243笔
　　　　送殿中杨监赴蜀见相公（杜鸿渐镇蜀，辟杨炎为判官。）　杜甫
去水绝还波，泄云无定姿。人生在世间，聚散亦暂时。
离别重相逢，偶然岂定（一作足）期。送子清秋暮，风物（一作动）长年悲。
豪俊贵勋业，邦家频出师。相公镇梁益，军事无孑遗。
解榻再见今，用才复择谁。况子已高位，为郡得固辞。
难拒供给费，慎哀渔夺私。干戈未甚息，纪纲正所持。
泛舟巨石横，登陆草露滋。山门日易久（一作夕），当念居者思。
[页]卷,册....[2340]221,7
第244笔
　　　　赠李十五丈别（李秘书文嶷）　杜甫
峡人鸟兽居，其室附层颠。下临不测江，中有万里船。
多病纷倚薄，少留改岁年。绝域谁慰怀，开颜喜名贤。
孤陋忝末亲，等级敢比肩。人生意颇（一作气）合，相与襟袂连。
一日两遣（一作遣两）仆，三日一共（一作共一）筵。扬论展寸心，壮笔过飞泉。
玄成美价存，子山旧业传。不闻八尺躯，常受众目怜。
且为辛苦行，盖被生事牵。北回白帝櫂，南入黔阳天。
汧公（李勉封汧国公）制方隅，迥出诸侯先。封内如太古，时危独萧然。
清高金茎（一作掌）露（一作茎掌），正直朱丝弦。昔在尧四岳，今之黄颍川。
于迈恨不同，所思无由宣。山深水增波，解榻秋露悬。
客游虽云久，主要（一作亦思）月再圆。晨集风渚亭，醉操云峤篇。
丈夫贵知己，欢罢念归旋。
[页]卷,册....[2340]221,7
第245笔
　　　　西阁曝日　杜甫
凛冽倦玄冬，负暄嗜飞阁。羲和流德泽，颛顼愧倚薄。
毛发具（一作且）自和（一作私），肌肤潜沃若。太阳信深仁，衰气欻有托。
攲倾烦注眼，容易收病脚。流离（一作浏漓）木杪（一作梢）猿，翩跹山颠鹤。
用（一作朋）知苦聚散，哀乐日（一作亦）已作（一作昨）。即事会赋诗，人生忽如昨（一作错）。
古来遭丧乱，贤圣尽萧索。胡为将暮年，忧世心力弱。
[页]卷,册....[2341]221,7
第246笔
　　　　课伐木（并序）　杜甫
　　课隶人伯夷、幸（一作辛）秀、信行等入谷斩阴木，人日四根止，维
　　条伊枚，正直挺然。晨征暮返，委积庭内。我有藩篱，是缺是补，载
　　伐筿簜，伊仗（一作杖）支持，则旅次于小安。山有虎知禁，若恃爪
　　牙之利，必昏黑樘（一作撑，一作搪）突。夔人屋壁，列树（一作例
　　）白菊（一作萄）镘为墙，实以竹，示式遏。为与虎近，混沦乎无良
　　宾客忧（一作齿）。害马之徒，茍活为幸，可默息已。作诗示宗武（
　　一作文）诵。
长夏无所为，客居课奴（一作童）仆。清晨饭其腹（一作肠），持斧入白谷。
青冥曾巅后，十里斩阴木。人肩四根已，亭午下山麓。
尚闻丁丁声，功课日各足。苍皮成委积（一作积委），素节相照烛。
藉汝跨小篱，当仗（一作杖，一作材）苦（一作若）虚竹。空荒咆熊罴，乳兽待人肉。
不示知禁情，岂惟干戈哭。城中贤府主（当是柏都督茂琳），处贵如白屋。
萧萧理体净，蜂虿不敢毒。虎穴连里闾，隄防旧风俗。
泊舟沧江岸，久客慎所触。舍西崖峤壮，雷雨蔚含蓄。
墙宇资屡（一作累）修，衰年怯幽独。尔曹轻执热，为我忍烦促。
秋光近青岑，季月当泛菊。报之以微寒，共给酒一斛。
[页]卷,册....[2341]221,7
第247笔
　　　　园人送瓜　杜甫
江间虽炎瘴，瓜熟亦不早。柏公镇夔国，滞务兹（一作资）一扫。
食新先战士，共少及溪（一作穷）老。倾筐蒲鸽青，满眼颜色好。
竹竿接嵌窦，引注来鸟道。沈浮乱水玉，爱惜如芝草。
落刃嚼冰霜，开怀慰枯槁。许以秋蒂除，仍看小童（一作儿）抱（一作饱）。
东陵（一作溪）迹芜绝，楚汉休征讨。园人非故侯，种此何草草。
[页]卷,册....[2342]221,7
第248笔
　　　　信行远修水筒（原注：引水筒）　杜甫
汝性不茹荤，清静仆夫内。秉心识本（一作根）源，于事少滞碍。
云端水筒坼，林表山石碎。触热藉子修，通流与厨会。
往来四十里，荒险崖谷大。日曛惊未餐（一作食），貌赤愧相对。
浮瓜供老病，裂饼尝所爱。于斯答恭谨，足以殊殿最。
讵要方士符，何假将军盖（一作佩）。行诸直如笔，用意崎岖外。
[页]卷,册....[2342]221,7
第249笔
　　　　槐叶冷淘　杜甫
青青高槐叶，采掇付中厨。新面来近市，汁滓宛相俱。
入鼎资过熟，加餐愁欲无。碧鲜俱照箸，香饭兼苞芦。
经齿冷于雪，劝人投此（一作比）珠。愿随金騕褭，走置锦屠苏。（又作廜𢋈，平屋也。又酒名屠苏，昔人居廜苏造酒，故名。）
路远思恐泥，兴深终不渝。献芹则小小，荐藻明区区。
万里露寒殿，开冰清玉壶。君王纳凉晚，此味亦时须。
[页]卷,册....[2342]221,7
第250笔
　　　　行官张望补稻畦水归（行官是行田者，韩愈书有行官至南来。）　杜甫
东屯大江北（一作枕大江），百顷平若案。六月青稻多，千畦碧泉乱。
插秧适云已，引溜加溉灌。更仆往方塘，决渠当断岸。
公私各地著，浸润无天旱。主守问家臣，分明（一作朋）见溪伴（一作畔）。
芊芊（一作芋芋，一作竿竿）炯翠[2342]羽，剡剡生（一作向）银汉。鸥鸟镜里来，关山云边看。
秋菰成黑米，精凿（一作谷）传（一作傅）白粲。（汉书注：择采使白，粲粲然。）玉粒足晨炊，红鲜（江浙以红米为红鲜）任霞散。
终然添旅食，作苦期壮观。遗穗及众多，我仓戒滋蔓。
[页]卷,册....[2343]221,7
第251笔
　　　　催宗文树鸡栅　杜甫
吾衰怯行迈，旅次展崩迫。愈风传乌鸡，秋卵方漫吃。
自春生成者，随母向百翮。驱趁制不禁，喧呼山腰宅。
课奴杀青竹，终日憎（一作增，一作帽）赤帻。（搜神记：一书生明术数。夜半，宿安阳城南亭。有赤帻者过，生曰：此西舍老雄鸡也。）蹋藉盘案翻，塞蹊使之隔。
墙东有隙（一作闲散）地，可以树高栅。避热时来（一作未）归，问儿所为迹。
织笼曹其内，令入不得掷。稀间可（一作苦）突过，觜爪（一作距）还污席。
我宽蝼蚁遭，彼免狐貉厄。应宜各长幼，自此均勍敌。
笼栅念有修，近身见（一作知）损益。明明领处分，一一当剖析。
不昧风雨晨，乱离减忧戚。其流则凡鸟，其气心匪石。
倚赖穷岁晏，拨烦去（一作及）冰释。未似尸乡翁（祝鸡翁居洛阳尸乡北山下），拘留盖阡陌。
[页]卷,册....[2343]221,7
第252笔
　　　　园官送菜（并序）　杜甫
　　园官送菜把，本数日阙。矧苦苣、马齿，掩乎嘉蔬，伤小人妒害君子
　　，菜不足道也，比而作诗。
清晨蒙（一作送）菜把，常荷地主（即送瓜诗柏都督）恩。守者愆实数，略有其名存。
苦苣（一作褊苣）刺如针，马齿（苋类）叶亦繁。青青嘉蔬色，埋没在（一作自）中园。
园吏未足怪，世事固（一作因）堪论。呜呼战伐久，荆棘暗长原。
乃知苦苣辈，倾夺蕙草根。小人塞道路，为态何喧喧。
又如马齿盛，气拥葵荏昏。点染不易虞，丝麻杂罗纨。
一经器（一作气）物内，永挂粗刺痕。志士采紫芝，放歌避戎轩。
畦丁负笼至，感动百虑端。
[页]卷,册....[2343]221,7
第253笔
　　　　上后园山脚　杜甫[2343]
朱夏热所婴，清旭（一作旦）步北林。小园背高冈，挽葛上崎崟。
旷望延驻目，飘飖散疏襟。潜鳞恨水（一作川）壮，去翼依云深。
勿谓地无疆，劣于山有阴。石榞（音原，其皮可疗饥）遍天下，水陆兼浮沈。
自我登陇首，十年经碧岑。剑门来巫峡，薄倚（一作倚薄）浩至今。
故园暗戎马，骨肉失追寻。时危无消息，老去多归心。
志士惜白日，久客藉黄金。敢为苏门啸，庶作梁父吟。
[页]卷,册....[2344]221,7
第254笔
　　　　驱竖子摘苍耳（即卷耳）　杜甫
江上秋已分，林（一作村）中瘴犹剧。畦丁告劳苦，无以供日夕。
蓬莠独（一作犹）不焦，野蔬暗泉石。卷耳况疗风，童儿且（一作仆先）时摘。
侵星驱之去，烂熳任远适。放筐亭（一作当）午际，洗剥相蒙幂。
登床半生熟，下箸还小益。加点瓜薤间，依稀橘（一作木）奴迹。
乱世诛求急，黎民糠籺窄。饱食复何心，荒哉膏粱客。
富家厨肉臭，战地骸骨白。寄语恶少年，黄金且休掷。
[页]卷,册....[2344]221,7
第255笔
　　　　秋行官张望督促东渚耗（一作刈）稻向毕清晨遣女奴阿稽竖子阿段往问　杜甫
东渚雨今足，伫闻粳稻香。上天无偏颇，蒲稗各自长。
人情见非类，田家戒其荒。功夫竞搰搰，除草置岸旁。
谷者命之（一作令士）本，客居安可忘。青春具所务，勤垦免乱常。
吴牛力容易，并驱（去声）动莫当（一作纷游场）。丰苗亦已穊（一作溉），云水照方塘。
有生固蔓延，静一资隄防。督领不无人，提携（一作挈）颇在纲。
荆扬风土暖，肃肃候微霜。尚恐主守疏，用心未甚臧。
清朝遣婢仆，寄语逾崇冈。西成聚必散，不独陵我仓。
岂要仁里誉，感此乱世忙。北风吹蒹葭，蟋蟀近中堂。
荏苒百工休，郁纡迟暮伤。
[页]卷,册....[2344]221,7
第256笔
　　　　阻雨不得归瀼西甘林　杜甫[2344]
三伏适已过，骄阳化为霖。欲归瀼西宅，阻此江浦深。
坏舟百版坼，峻岸复万寻。篙工初一弃，恐泥劳寸心。
伫（一作倚）立东城隅，怅望高飞禽。草堂乱悬圃，不隔昆仑岑。
昏浑衣裳外，旷绝同层阴。园甘长成时，三寸如黄金。
诸侯旧上计，厥贡倾千林。邦人不足重，所迫豪吏侵。
客居暂封殖，日夜偶瑶琴。虚徐五株态，侧塞烦胸襟。
焉得（一作能）辍两（一作雨）足，杖藜出岖嵚。条流数翠实，偃息归碧浔。
拂拭乌皮几，喜闻樵牧音。令儿快搔背，脱我头上簪。
[页]卷,册....[2345]221,7
第257笔
　　　　雨（一本合下作雨三首）　杜甫
峡云行清晓，烟雾相裴回。风吹苍江树（一作去），雨洒石壁来。
凄凄生余寒，殷殷兼出（一作山）雷。白谷变气候，朱炎安在哉。
高鸟湿不下，居人门未开。楚宫久已灭，幽佩为谁哀。
侍臣书王梦，赋有冠古才。冥冥翠龙（穆天子马名）驾，多自巫山台。
[页]卷,册....[2345]221,7
第258笔
　　　　雨二首　杜甫
青山澹无姿，白露谁能数。片片水上云，萧萧沙中雨。
殊俗状巢居，曾台俯（一作附）风渚。佳客适万里，沈思情延伫。
挂帆远色外，惊浪满吴楚。久阴蛟螭出，寇盗（一作冠盖）复几许。

空山中宵阴，微冷先枕席。回风起清曙（一作晓），万象萋已碧。
落落出岫云，浑浑倚天石。日假何道行，雨含长江白。
连樯荆州船，有士荷矛戟。南防草镇惨，沾湿赴远役。
群盗下辟山，总戎备强敌。水深云光廓，鸣橹各有适。
渔艇息（一作自）悠悠，夷歌负樵客。留滞一老翁，书时记朝夕。

[页]卷,册....[2345]221,7
第259笔
　　　　晚登瀼上堂　杜甫[2345]
故跻瀼岸高，颇免崖石拥。开襟野堂豁，系马林花动。
雉堞粉如（一作似）云，山田麦无垄。春气晚更生，江流静犹涌。
四序婴我怀，群盗久相踵。黎民困逆节，天子渴垂拱。
所思注东北，深峡转修耸。衰老自成病，郎官未为冗。
凄其望吕葛，不复梦周孔。济世数向时，斯人各枯冢。（指房琯、张镐、严武之流）
楚星南天黑，蜀月西雾重。安得随鸟翎，迫此惧将恐。
[页]卷,册....[2346]221,7
第260笔
　　　　又上后园山脚　杜甫
昔我游山东，忆戏东岳阳。穷秋立日观，矫首望八（一作北）荒。
朱崖（在南海中）著毫发，碧海吹衣裳。蓐收（金神，主秋）困用事，玄冥（水神，主冬）蔚强梁。
逝水自朝宗，镇名（一作石）各其方。平原独憔悴，农力废耕桑。
非（一作北）关风露凋，曾是戍役伤。于时国用富，足以守边疆。
朝廷任猛将，远夺戎虏场。（追感安禄山讨奚、契丹及反乱之事。）到今事反复，故老泪万行。
龟蒙不复见，况乃怀旧（一作故）乡。肺萎属久战，骨出热中肠。
忧来杖匣剑，更上林北冈。瘴毒猿鸟落，峡干南日黄。
秋风亦已起，江汉始如汤。登高欲有往，荡析川无梁。
哀彼远征人，去家死路旁。不及祖父茔，累累冢相当。
[页]卷,册....[2346]221,7
第261笔
　　　　雨　杜甫
山雨不作埿，江云薄为雾。晴飞半岭鹤，风乱平沙树。
明灭洲景微，隐见岩姿露。拘闷出门游，旷绝经目趣。
消中日伏枕，卧久尘及屦。岂无平肩舆，莫辨望乡路。
兵戈浩未息，蛇虺反相顾。悠悠边月破，郁郁流年度。
针灸阻朋曹，糠籺对童孺。一命须屈色，新知渐成故。
穷荒益自卑，飘泊欲谁诉。尪羸愁应接，俄顷恐违（一作危）迕。
浮俗何万端，幽人有独（一作高）步。庞公竟独往，尚子终罕遇。
宿留洞庭秋，天寒潇湘素。杖策[2346]可入舟，送此齿发暮。
[页]卷,册....[2347]221,7
第262笔
　　　　甘林　杜甫
舍舟越西冈，入林解我衣。青刍适马性，好鸟知人归。
晨光映远岫，夕露见日晞。迟暮少寝食，清旷喜荆扉。
经过倦俗态，在野无所（一作或）违。试问甘藜藿，未肯羡轻肥。
喧静不同科，出处各天机。勿矜朱门是，陋此白屋非。
明朝步邻里，长老可以依。时危赋敛数，脱粟为尔挥。
相携行荳田，秋花霭菲菲。子实不得吃，货市送王畿。
尽添军旅用，迫此公家威。主人长跪问（一作辞），戎马何时稀。
我衰易悲伤，屈指数贼围。劝其死王命，慎莫远奋飞。
[页]卷,册....[2347]221,7
第263笔
　　　　雨　杜甫
行云递崇高，飞雨霭而至。潺潺石间溜，汩汩松上驶。
亢阳乘秋热，百谷皆（一作亦）已弃。皇天德泽降，焦卷有生意。
前雨伤卒暴，今雨喜容易。不可无雷霆，间作鼓增气。
佳声达中宵，所望时一致。清霜九月天，髣髴见滞穗。
郊扉及我私（一作栽耘），我圃日苍翠。恨无抱瓮力，庶减临江费。（旧注：峡内无井，取江水吃。）
[页]卷,册....[2347]221,7
第264笔
　　　　种莴苣（并序。按莴苣，江东名莴笋。）　杜甫
　　既雨已秋，堂下理小畦，隔种一两席许莴苣，向二旬矣，而苣不甲坼
　　，伊人（一作独野）苋青青。伤时君子或晚得微禄，𫐘轲不进，因作
　　此诗。
阴阳一错（一作屯）乱，骄蹇不复理。枯旱于其中，炎方惨如毁。
植物半蹉跎，嘉生将已矣。云雷欻奔命，师伯集所使。
指麾赤白日，澒洞青光（一作云色）起。雨声先已（一作以）风，散足尽西靡。
山泉落沧江，霹雳犹在耳。终[2347]朝纡飒沓，信宿罢潇洒。
堂下可以畦，呼童对经始。苣兮蔬之常，随事蓺其子。
破块数席间，荷锄功易止。两旬不甲坼，空惜埋泥滓。
野苋迷汝来，宗生（吴都赋：宗生高冈）实于此。此辈岂无秋，亦蒙寒露委。
翻然出地速，滋蔓户庭毁。因知邪干正，掩抑至没齿。
贤良虽得禄，守道不封己。拥塞败芝兰，众多盛荆杞。
中园陷萧艾，老圃永为耻。登于白玉盘，借以如霞绮。
苋也无所施，胡颜入筐篚。
[页]卷,册....[2348]221,7
第265笔
　　　　暇日小园散病将种秋菜督勒（一作勤）耕牛兼书触目　杜甫
不爱入州府，畏人嫌我真。及乎归茅宇，（一作及归在茅宇），旁舍未曾嗔。
老病忌（一作恐）拘束，应接丧精神。江村意自（一作日）放，林木心所欣。
秋耕属地湿，山雨近甚匀。冬菁饭之半，牛力晚（一作晓）来新。
深耕种数亩，未甚后四邻。嘉蔬既不一，名数颇具陈。
荆巫非苦寒，采撷接青春。飞来两白鹤，暮啄泥中芹。
雄者左翮垂，损伤已露（一作及）筋。一步再流血，尚经（一作惊）矰缴勤。
三步六号叫，志屈悲哀频。鸾皇不相待，侧颈诉高旻。
杖藜俯沙渚，为汝鼻酸辛。
[页]卷,册....[2348]221,7
第266笔
　　　　八哀诗（并序）　杜甫
　　伤时盗贼未息，兴起王公、李公，叹旧怀贤，终于张相国。八公前后
　　存殁，遂不诠次焉。
　　　　八哀诗　赠司空王公思礼　杜甫
司空出东夷（高丽也），童稚刷劲翮。追随燕蓟儿，颖锐（一作脱）物不隔。
服事哥舒翰，意（一作气）无流沙碛。未甚拔行间，犬戎大充斥。
短小精悍姿，屹然强寇敌。贯穿百万众，出入由咫尺。
马鞍悬将首，甲外控鸣镝。洗剑青海水，刻铭天山石。
九曲非外蕃，其王转深壁。飞兔不近驾，鸷鸟资远击。
晓达兵家流，饱闻春秋癖。胸襟日沈静，肃肃（一作萧萧）自有适。
潼关初溃散，万乘犹辟易。偏裨无所施，元帅见手格。
太子入朔方，至尊狩梁益。胡马缠伊洛，中原气甚逆。
肃宗登宝位，塞望势敦迫（一作逼）。公时徒步至，请罪将厚责。
际会清河公，间道传玉册。（哥舒翰败潼关，思礼走行在，肃宗将斩之，清河公房琯时自蜀奉册命至，谏上以为可收后效，遂释之。）天王拜跪毕，谠议果冰释。
翠华卷飞雪（一作飞雪中），熊虎亘阡陌。屯兵凤皇山，帐殿泾渭辟。
金城（景龙四年，送金城公主于始平县，改名金城，非河西金城也。时思礼为关内节度使镇此，故云。）贼咽喉，诏镇雄所搤。禁暴清（一作靖，一作静）无双，爽气春淅沥。
巷有从公歌，野多青青麦。及夫哭庙后，复领太原役。（长安平，思礼先入清宫，迁兵部尚书。李光弼徙河[2349]阳，代为太原尹、北京留守，寻加守司空。）
恐惧禄位高，怅望王土窄。不得见清时，呜呼就窀穸。（厚夜也）
永（一作空）系五湖舟，悲甚田横客。千秋汾晋间，事与云水白。
昔观文苑传，岂述廉蔺绩（一作颇迹）。嗟嗟（一作诺诺，一作喏喏）邓大夫，士卒终倒戟。（邓景山为太原尹，为军众所杀。）
[页]卷,册....[2350]222,7
第267笔
　　　　八哀诗　故司徒李公光弼（光弼已封王，赠太保。称司徒者，以其功名著于司徒时。洗兵马亦云司徒清鉴悬明镜。）　杜甫
司徒天宝末，北收晋阳甲。胡（一作犷）骑攻吾城，愁寂意不惬。
人安若泰山，蓟北断右胁。朔方气乃（一作多）苏，黎首见帝业。
二宫泣西郊，九庙起颓压。未散河阳卒，思明伪臣妾。
复自碣石来，火焚乾坤猎。高视笑禄山，公又大献捷（一作献大捷）。
异王（异姓封王也。宝应元年五月，光弼进封临淮郡王。）册崇勋，小敌信所怯。拥兵镇河汴，千里初妥帖。（上元二年，以光弼为副元帅，统河南等八道行营节度，出镇临淮。）
青蝇纷（一作徒）营营，风雨秋一叶。内省未入朝，死泪终映睫。（宦官鱼朝恩，郭元振用事，日谋中伤之。吐蕃入寇，代宗召光弼入援，因畏祸，迁延不至，田神功等遂不受节制，耻愧成疾薨。）
大屋去高栋，长城扫遗堞。平生白羽扇，零落蛟龙匣。
雅望与（一作叹）英姿，恻怆槐里接。三军晦光彩，烈士痛稠叠。
直笔在史臣，将来洗箱箧。吾思哭孤冢，南纪阻归楫。
扶颠永萧条，未济失利涉。疲苶（乃结切。庄子：苶然疲役而不知归）竟何人，洒涕巴东峡。
[页]卷,册....[2350]222,7
第268笔
　　　　八哀诗　赠左仆射郑国公严公武　杜甫
郑公瑚琏器，华岳金天晶（唐封华岳神为金天王）。昔在童子日，已闻老成名。
嶷然大贤（谓武父挺之）后，复见秀骨清。开口取将相，小心事友生。
阅书百纸（一作氏）尽，落笔四座惊。历职匪父任，嫉邪常力争。
汉仪尚整肃，胡骑忽纵横。飞传自河陇，逢人问公卿。
不知万乘（一作乘舆）出，雪涕风悲鸣。受词剑阁道，谒帝萧关城。
寂[2350]寞云台仗，飘飖沙塞旌。江山少使者，笳鼓凝皇情。
壮士血相视（一作见），忠臣气不（一作未）平。密论贞观体，挥发岐阳征。
感激动四极，联翩收二京。西郊牛酒再（一作至），原（一作九）庙丹青明。
匡汲俄宠辱，卫霍竟哀荣。四登会府地，（收长安，拜京兆少尹。宝应元年，拜京兆尹。两镇剑南，俱兼成都尹，四登会府也。）三掌华阳兵。（华阳黑水惟梁州，武初出刺绵州，迁东川节度，再拜成都尹，充剑南节度；再迁黄门侍郎，拜成都尹，充剑南节度，乃三掌华阳兵也）。
京兆空柳色（一作市），尚书无履声。群乌自朝夕，白马休横行。
诸葛蜀人爱，文翁儒化成。公来雪山重，公去雪山轻。
记室得何逊，韬钤延子荆。（武尝延甫为参谋，故以何逊自比。）四郊失壁垒，虚馆开（一作闲）逢迎。
堂上指图（一作书）画，军中吹玉笙。岂无成都酒，忧国只细倾。
时观锦水钓，问俗终相并。意待犬戎灭，人藏红粟盈。
以兹报主愿，庶或（一作获）裨世程。炯炯一心在，沈沈二竖婴。
颜回竟短折，贾谊徒忠贞。飞旐出江汉，孤舟轻荆衡。
虚无（一作为，一作横）马融笛，怅望龙骧茔。空余老宾客，身上愧簪缨。
[页]卷,册....[2351]222,7
第269笔
　　　　八哀诗　赠太子太师汝阳郡王琎　　杜甫
汝阳让帝（让皇帝宪，本名成器。初立为太子，后因明皇有平韦氏功，让储位，谥曰让）子，眉宇真天人。虬须（一作髯）似太宗，色映塞外（一作寒夜）春。
往者开元中，主恩视遇频。出入独非时，礼异见群臣。
爱其谨洁极，倍此骨肉亲。从容听（一作退）朝后，或在风雪晨。
忽思格猛兽，苑囿腾清尘。羽旗动若一，万马肃𬳽𬳽。
诏王来射雁，拜命已挺身。箭出飞鞚内，上又（一作入）回翠麟。
翻然紫塞翮，下拂明月轮。胡人虽获多，天笑不为新。
王每中一物，手自与金银。袖中谏猎书，扣马久上陈。
竟无衔橛虞，圣聪（一作慈）矧多仁。官免供给费，水有在藻鳞。
匪唯帝老大，皆是王忠勤。晚年务置醴，门引申白宾。（汉楚元王与白生、申公同受诗于浮丘伯。鲁穆生不嗜酒，元王为设醴。）[2351]
道大容无能，永怀侍芳茵。好学尚贞（一作正）烈，义形必沾巾。
挥翰绮绣扬，篇什若有神。川广不可溯，墓久狐兔邻。
宛彼汉中郡（王弟汉中王瑀），文雅见天伦。何以开（一作慰）我悲，泛舟俱远津。
温温昔风味，少壮已书绅。旧游易磨灭，衰谢增（一作多）酸辛。
[页]卷,册....[2352]222,7
第270笔
　　　　八哀诗　赠秘书监江夏李公邕　杜甫
长啸宇宙间，高才日陵（一作沦）替。古人不可见，前辈复谁继。
忆昔李公存，词林有根柢。声华当健笔，洒落富清制。
风流散金石，追琢山岳锐。情穷造化理，学贯天人际。
干谒走其门，碑版照四裔。各满深望还，森然起凡例。
萧萧白杨路，洞彻（一作涸辙）宝珠惠。龙宫塔庙涌（一作踊），浩劫浮云（一作空）卫。
宗儒俎豆事，故吏去思计。眄睐已皆虚，跋涉曾不泥。
向来映当时，岂独（一作特）劝后世。丰屋珊瑚钩，骐𬴊织成罽（居例切）。
紫骝随剑几，义取无虚岁。（邕尤长碑颂，中朝衣冠及天下寺观，多赍金帛求其文。）分宅脱骖间，感激怀未济。
众归赒给美，摆落多藏（一作赃）秽。独步四十年，风听九皋唳。
呜呼江夏姿，竟掩宣尼袂。往者武后朝，引用多宠嬖。
否臧太常议，（太常博士李处直议韦巨源谥曰昭，邕再驳之。）面折二（一作三）张势。（宋璟劾张昌宗兄弟反状，武后不应。邕在阶下大言曰：璟所陈当听。）衰俗凛生风，排荡秋旻霁。
忠贞负冤（一作怨）恨，宫阙深旒缀。放逐早联翩，低垂困炎厉（一作疠）。
日斜鹏鸟入，魂断苍梧帝。荣（一作策）枯走不暇，星驾无安税。
几分汉廷竹，夙拥文侯〔篲〕（彗）。终悲洛阳狱，事近小臣敝（一作毙）。
祸阶初负谤，易力何深哜。（哜，尝也。唐艺文传：擩哜道真。）伊昔临淄亭，酒酣托末契。
重叙东都别，朝阴改轩砌。论文到崔（融）苏（味道），指（一作推）尽流水逝。
近伏盈川（杨炯）雄，未甘特进（李峤）丽。是非张相国（燕公说），相扼一危脆。
争名古岂然，键捷（一作关键，键捷二字，广韵通用）欻不闭。例（一作倒）及吾家诗，旷怀扫氛翳。
慷慨嗣真[2352]作，（原注：和李大夫，乃杜审言诗。）咨嗟玉山桂。钟律俨高悬，鲲鲸喷迢递。
坡陀青州血，芜没汶阳瘗。（李林甫素忌邕，因传以柳𪟝罪牵连，遣人就郡杖杀之。）哀赠竟萧条，恩波延揭厉。
子孙存如线，旧客舟凝滞。君臣尚论兵，将帅接燕蓟。
郎吟六公篇（张桓等五王洎狄相公六公，皆邕诗），忧来豁蒙蔽。
[页]卷,册....[2353]222,7
第271笔
　　　　八哀诗　故秘书少监武功苏公源明　杜甫
武功少也孤，徒步客（一作寓）徐兖。读书东岳中，十载考坟典。
时下莱芜郭，忍饥浮云𪩘。负米晚为身，每食脸必泫。
夜字照𦶟薪，垢衣生（一作带）碧藓。庶以勤苦志，报兹劬劳显（一作愿）。
学蔚醇儒姿，文包旧史善。洒落（一作泪）辞幽人，归来潜京辇。
射君东堂策（一作射策君东堂，晋武帝诏诸贤良方正辈会东堂策问），宗匠集精选。制可题（一作制题墨）未干，乙科（一作休声。经策全得为甲科，策得四帖以上为乙科）已大阐。
文章日自负，吏禄（一作掾吏）亦累践。晨趋阊阖内，足蹋宿昔趼。
一麾出守还，黄屋朔风卷。不暇陪八骏，虏庭悲所遣。
平生满尊酒，断此朋知展。忧愤病二秋，有恨石（一作不）可转。
肃宗复社稷，得无逆顺辨。范晔顾其儿，李斯忆黄犬。
秘书茂松意，（一作秘书茂松色，屡扈祠坛𫮃。前后百卷文，枕藉皆禁脔。篆刻扬雄流，溟涨本末浅。一本屡扈作再从，一本作屡侍，篆刻作制作。）溟涨本末（一作未）浅。青荧芙蓉剑，犀兕岂独剸（止兖切）。
反为后辈亵，予实苦怀缅。煌煌斋房芝，（汉武帝有芝房歌，时宰相王玙以祈祷媚上，源明极言之。）事绝（一作终）万手搴（音蹇）。
垂之俟来者，正始征（一作贞）劝勉。不要（一作恶）悬黄金，胡为投乳（一作乱）贙（音畎）。
结交三十载，吾与谁游衍。荥阳（谓郑虔）复冥莫，罪罟已横罥（音泫）。
呜呼子逝日，始泰则（一作郎）终蹇。长安米万钱，凋丧尽余喘。
战伐何当解，归帆阻清沔。尚缠漳水疾，永负蒿里饯。
[页]卷,册....[2353]222,7
第272笔
　　　　八哀诗　故著作郎贬台州司户荥阳郑公虔　杜甫[2353]
鶢鶋至鲁门，不识钟鼓飨。孔翠望赤霄，愁思（一作入）雕笼养。
荥阳冠众儒，早闻名公赏。地崇士大夫，况乃气精（一作气清，一作精气）爽。（原注：往者公在疾，苏许公颋位尊望重，素未相识，早爱才名，躬自抚问，后结忘年之分，远迩嘉之。）
天然生知姿，学立游夏上。神农极阙漏，黄石愧师长。
药纂西极（一作域）名，兵流指诸掌。（原注：公著荟蕞等诸书，又撰胡本草七卷。）贯穿无遗恨，荟蕞何技痒。（虔采集异闻，成书四十余卷。苏源明请名会粹，取尔雅序会粹旧说也。一云荟蕞，草多而小，言著书多小碎事也。）
圭臬（圭以测日景，臬以平水）星经奥，虫篆丹青广。子云窥未遍，方朔谐太枉。
神翰顾不一，体变钟兼两。文传天下口，大字犹在牓。
昔献书画图，新诗亦俱往。沧洲动玉陛（一作阶），宣（一作寡，一作宫）鹤误一响。
三绝自御题（明皇题其诗与书画曰郑虔三绝），四方尤所仰。嗜酒益疏放，弹琴视天壤。
形骸实土木，亲近唯几杖。未曾寄（一作记）官曹，突兀倚书幌。
晚就芸香阁，胡尘昏坱莽。反复归圣朝，点染无涤荡。
老蒙台州掾，泛泛（一作遐泛）淛江桨。覆穿四明雪，饥拾楢溪橡。
空闻紫芝歌，不见杏坛丈。天长眺东南，秋色余魍魉。
别离惨至今，斑白徒怀曩。春深秦（一作泰）山秀，叶坠清渭朗。
剧谈王侯门，野税林下鞅。操纸终夕酣，时物集遐想。
词场竟疏阔，平昔滥吹（一作咨，一作推）奖。百年见存殁，牢落吾安放（一作倣）。
萧条阮咸在，出处同世网。他日访江楼，含凄述飘荡。（原注：著作与今秘书监郑君审，篇翰齐价，谪江陵，故有阮咸江楼之句。）
[页]卷,册....[2354]222,7
第273笔
　　　　八哀诗　故右仆射相国（英华有曲江二字）张公九龄　杜甫
相国生南纪，金璞无留矿。仙鹤下人间，独立霜毛整。
矫然江海（一作汉）思，复与云路永。寂寞想土（一作玉）阶，未遑（一作尝）等箕颍。
上君白玉堂，倚君金华省。碣石（一作竭力）岁峥嵘，天地（一作池）日蛙黾。
退食吟大庭，何心记（一作托）榛梗。骨惊畏曩哲，鬒（一作须）变负人境。
虽蒙换蝉冠，右地恧（女六切）多幸。敢忘（一作志）二疏归，痛迫苏[2354]耽井。（九龄乞归养母，不许，后以母丧解职。）
紫绶（一作金紫）映暮年，荆州（九龄尝荐周子谅，周得罪，以举非其人，贬荆州长史。）谢所领。庾公兴不浅，黄霸镇每静。
宾客引调同，讽咏在务屏。诗罢地有余（一作诗地能有余），篇终语清省。
一阳发阴管，淑气含公鼎。乃知君子心，用才文章境。
散帙起翠螭，倚薄巫庐并。绮丽玄晖拥，牋诔任昉骋。
自我（一作成）一家则（一作削），未缺只字警。千秋沧海南，名系朱鸟（南宫赤帝，其精为朱鸟，乃南方七宿）影。
归老（一作欤）守故林，恋阙悄（一作尝）延颈。波涛良史笔，芜绝大庾岭。
向时礼数隔，制作难上请。再读徐孺碑，犹思理烟艇。
[页]卷,册....[2355]222,7
第274笔
　　　　写怀二首　杜甫
劳生共乾坤，何处异风俗。冉冉自趋竞，行行见羁束。
无贵贱不悲，无富贫亦足。万古一骸骨，邻家递歌哭。
鄙夫到巫峡，三岁如转烛。全命甘留滞，忘情任荣辱。
朝班及暮齿，日给还脱粟。编蓬石城东，采药山北（一作林）谷。
用心霜雪间，不必条蔓绿。非关故安排，曾是顺幽独。
达士如弦直，小人似钩曲。曲直我不知，负暄候樵牧。

夜深坐南轩，明月照我膝。惊风翻河汉，梁栋已出日（一作日已出）。
群生各一宿，飞动自俦匹。吾亦驱其儿，营营为私实（一作室）。
天寒行旅稀，岁暮日月疾。荣名忽（一作惑）中人，世乱如虮虱。
古者三皇前，满腹志愿毕。胡为有结绳，陷此胶与漆。
祸首燧人氏，厉阶董狐笔。君看灯烛张，转使飞蛾密。
放神八极外，俯仰俱萧瑟。终契如往还（一作终然契真如），得匪合仙术（一作归匪金仙术）。

[页]卷,册....[2355]222,7
第275笔
　　　　可叹　杜甫[2355]
天上浮云如（一作似）白衣，斯须改变如苍狗。古往今来共一时，人生万事无不有。
近者抉眼去其夫（一作眯），河东女儿身姓柳。丈夫正色动引经，酆城客子王季友。
群书万卷常暗诵，孝经一通看在手。贫穷老瘦家卖屐（一作履），好事就之为携酒。
豫章太守高帝孙（谓李勉），引为宾客敬颇久。闻（一作问）三年未曾语，小心恐惧闭其口。
太守得之更不疑，人生反复看亦（一作已）丑。明月无瑕（即指季友为妻所弃事）岂容易，紫气郁郁犹冲斗。
时危可仗真豪俊，二人得置君侧否。太守顷者领山南，邦人思之比父母。
王生早曾拜颜色，高山之外皆培𪣻。用为羲和天为成，用平水土地为厚。
王也论道阻江湖，李也丞疑（一作凝）旷前后。死为星辰终不灭，致君尧舜焉肯朽。
吾辈碌碌饱饭行，风后力牧长回首。
[页]卷,册....[2356]222,7
第276笔
　　　　观公孙大娘弟子舞剑器行（并序）　杜甫
　　大历二年十月十九日，夔府别驾元持（一作特）宅，见临颍李十二娘
　　舞剑器，壮其蔚跂。问其所师（一本此下有答字），曰余公孙大娘弟
　　子也。开元三（一作五）载，余尚童稚，记于郾城观公孙氏舞剑器浑
　　脱，浏漓顿挫，独出冠时。自高头宜春梨园二伎（一作教）坊内人洎
　　外供奉，晓是舞者。圣文神武皇帝初，公孙一人而已。玉貌锦（一作
　　绣）衣，况余白首，今兹弟子，亦匪盛颜。既辨其由来，知波澜莫二
　　。抚事慷慨，聊为剑器行。往者吴人张旭，善草书帖，数常于邺（一
　　作叶）县见公孙大娘舞西河剑器，自此草书长进，豪荡感激，即公孙
　　可知矣。
昔有佳人公孙氏，一舞剑气动四方。观者如山色沮丧，天地为之久低昂。
㸌（音酷）如羿射九日落，矫如群帝骖龙翔。来（一作末）如雷霆收震怒，罢如江海凝清光。
绛唇珠袖两寂寞，况（一作脱，一作晚）有弟子传芬芳。临颍美人在白帝，妙舞此曲神扬扬。
与余问答既有以，感时抚事增惋伤。先帝侍女八千人，公孙剑器初第一。[2356]
五十年间似反掌，风尘倾动（一作澒洞）昏王室。梨园子弟散如烟，女乐余姿映寒日。
金粟堆南木已拱，瞿唐石城草（一作暮）萧瑟。玳筵急管曲复终，乐极哀来月东出。
老夫不知其所往，足茧荒山转愁疾（一作寂）。
[页]卷,册....[2357]222,7
第277笔
　　　　往在　杜甫
往在西京日（一作时），胡来满彤（一作丹）宫。中宵焚九庙，云汉为之红。
解瓦飞十里，𰬸帷纷（一作粉）曾（一作层）空。疚心惜木主，一一灰悲风。
合昏排铁骑，清旭（一作晓）散锦𩦺。（广韵：驴子曰𩦺。禄山陷两京，以橐驼运御府珍宝，故云。一作幪。）贼臣表逆节（一作帅），相贺以成功。
是时妃嫔戮，连为粪土丛。当宁陷玉座，白间剥画虫。
不知二圣处，私泣百岁翁。车驾既云还，楹桷欻穹崇。
故老复涕泗，祠官树椅桐。宏壮不如初，已见帝力雄。
前春礼郊庙，祀事亲圣躬。微躯忝近臣，景从陪群公。
登阶捧玉册，峨冕耿（一作聆）金钟。侍祠恧先露（一作沾），掖垣迩濯龙。
天子惟孝孙，五云起九重。镜奁换粉黛，翠羽犹葱胧。
前者厌羯胡，后来遭犬戎。俎豆腐（一作脔）膻肉，罘罳行角弓。
安得自西极，申命空山东。尽躯诣阙下，士庶塞关中。
主将晓逆顺，元元归始终。一朝自罪己（一作罪己已），万里车书通。
锋镝供锄犁，征戍（一作伐）听所从。冗官各复业，土著还力农。
君臣节俭足，朝野欢呼（一作娱）同。中兴似（一作比）国初，继体如太宗。
端拱纳谏诤，和风日冲融。赤墀樱桃枝，隐映银丝笼。
千春荐陵寝，永永垂无穷。京都不再火，泾渭开愁容。
归号故松柏，老去苦（一作若）飘蓬。
[页]卷,册....[2357]222,7
第278笔
　　　　昔游　杜甫
昔者与高（适）李（白），晚（一作同）登单父台。寒芜际碣石，万里风云来。
桑柘叶如雨，飞藿去（一作共）裴回。清霜大泽冻，禽兽有余哀。
是时仓廪实，洞达寰区（一作瀛）开。猛士思灭胡，将帅望三台。
君王无所惜，驾驭英雄材。[2357]幽燕盛用武，供给亦劳哉。
吴门转粟帛，泛海陵蓬莱。肉食三（一作四）十万，猎射起黄（一作尘）埃。
隔河忆长眺，青岁已摧颓。不及少年日，无复故人杯。
赋诗独流涕，乱世想贤才。有（一作君，一作若）能市骏骨，莫恨少龙媒。
商山议得失，蜀主脱嫌猜。吕尚封国邑，傅说已盐梅。
景晏楚山深，水鹤去低回。庞公任本性，携子卧苍苔。（市骏以下，言果能求贤，则商山、诸葛、吕尚、傅说之流，世岂少其人哉。惟甫漂泊楚山，终当为庞公高隐耳。）
[页]卷,册....[2358]222,7
第279笔
　　　　壮游　杜甫
往昔（一作者）十四五，出游（一作入）翰墨场。斯文崔魏徒，（原注：崔郑州尚，魏豫州启心。）以我似（一作比）班扬。
七龄思即壮，开口咏凤皇。九龄书大字，有作成一囊。
性豪业嗜酒，嫉恶怀刚肠。脱略（一作落）小时辈，结交皆老苍。
饮酣视八极，俗物都茫茫。东下姑苏台，已具浮海航。
到今有遗恨，不得穷扶桑。王谢风流远，阖庐丘墓荒。
剑池石壁仄，长洲荷芰香。嵯峨阊门北，清庙映回（一作池）塘。
每趋吴太伯，抚事泪浪浪。枕戈忆句践，渡浙想秦皇。
蒸鱼闻匕首，除道哂要章。（说文腰作要。除道腰章，用朱买臣事。）越女天下白，鉴湖五月凉。
剡溪蕴秀异，欲罢不能忘。归帆拂天姥，中岁贡旧乡。
气劘屈贾垒，目（一作日）短曹刘墙。忤下考功第，独辞京尹堂。
放荡齐赵间，裘马颇清狂。春歌丛台上，冬猎青丘旁。
呼鹰皂（一作紫）枥（一作栎）林，逐兽云雪冈。射飞曾纵鞚，引（一作跋）臂落鹙鸧。
苏侯据鞍喜（原注：监门胄曹苏预），忽如携葛强。快意八九年，西归到咸阳。
许与必词伯，赏（一作贵）游实贤王。曳裾置醴地，奏赋入明光。
天子废食召，群公会轩裳。脱身无所爱（一作受），痛饮信行藏。
黑貂不（一作宁）免敝，斑鬓兀称觞。杜曲晚耆旧（一作换，一作挽），四郊多白杨。
坐深乡党敬，日（一作自）觉死生忙。朱门任（一作务）倾夺，赤族迭罹殃。
国马竭粟豆，官鸡输稻粱。举隅见烦费，引古惜兴亡。
河朔风尘起，[2358]岷山行幸长。两宫各警跸，万里遥相望。
崆峒杀气黑，少海旌旗黄。禹功亦命子，涿鹿亲戎行。
翠华拥英（一作吴）岳，螭虎噉豺狼。爪牙一不中，胡兵更陆梁。
大（一作天）军载草草，凋瘵满膏肓。备员窃补衮，忧愤心飞扬。
上感九庙焚（一作毁），下悯万民（一作苍生）疮。斯时伏青蒲，延争守御床。
君辱敢爱死，赫怒幸无伤。圣哲体仁恕，宇县复小康。
哭庙灰烬中，鼻酸朝未央。小臣议论绝，老病客殊方。
郁郁苦不展，羽翮困低昂。秋风动哀壑，碧蕙捐（一作损）微芳。
之推避赏从，渔父濯沧浪。荣华敌勋业，岁暮有严霜。
吾观鸱夷子，才格出寻常。群凶逆未定，侧伫英俊翔。
[页]卷,册....[2359]222,7
第280笔
　　　　遣怀　杜甫
昔我游宋中，惟梁孝王都。名今陈留亚，剧则贝魏俱。
邑中九万家，高栋照通衢。舟车半天下，主客多欢娱。
白刃雠不义，黄金倾有无。杀人红尘里，报答在斯须。
忆与高李辈（适、白），论交人酒垆。两公壮藻思，得我色敷腴。
气酣登吹（一作文）台，怀古视平芜。芒砀云一去，雁鹜空相呼。
先帝正好武，寰海未凋枯。猛将收西域，长戟破林胡。
百万攻一城，献捷不云输。组练弃如泥，尺土负（一作胜）百夫。
拓境功未已，元和辞大炉。乱离朋友尽，合沓岁月徂。
吾衰将焉托，存殁再呜呼。萧条益堪愧，独在天一隅（一作萧条病益甚，块独天一隅）。
乘黄已去矣，凡马徒区区。不复见颜鲍，系舟卧荆巫。
临餐吐更食，常恐违抚孤。
[页]卷,册....[2359]222,7
第281笔
　　　　同元使君舂陵行（有序）　杜甫
　　览道州元使君结舂陵行，兼贼退后示官吏作二首。志之曰：当天子分
　　忧之地，效汉官（旧作朝）良吏之目（一作日）。今盗贼未息，知民
　　疾苦，得结辈十数公，落落然参错天下为邦伯，万物吐（一作壮）气
　　，天下少（一作小）安，可得矣[2359]（一作已）。不意复见比兴体
　　制，微婉顿挫之词，感而有诗，增诸卷轴，简知我者，不必寄元（一
　　作云）。
遭乱发尽（一作遽）白，转衰病相婴（一作萦）。沈绵盗贼际，狼狈江汉行。
叹时药力薄，为客羸瘵成。吾人诗家秀（一作流），博采世上名。
粲粲元道州，前圣畏后生。观乎舂陵作，欻见俊哲情。
复览贼退篇，结也实国桢。贾谊昔流恸，匡衡常引经。
道州忧（一作哀）黎庶，词气浩纵横。两章对秋月（一作水），一字偕（一作皆）华星。
致君唐虞际，纯（一作淳）朴忆（一作意）大庭。何时降玺书，用尔为丹青。（公卿者，神化之丹青。）
狱讼永（一作久）衰息，岂唯偃甲兵。凄恻念诛求，薄敛近休明。
乃知正人意，不苟飞长缨。凉飙振南岳，之子宠若惊。
色阻（一作沮）金印大，兴含沧浪（一作溟）清。我多长卿病，日夕思朝廷。
肺枯渴太甚，漂泊公孙城。呼儿具纸笔，隐几临轩楹。
作诗呻吟内，墨澹字攲倾。感彼危苦词，庶几知者听。
[页]卷,册....[2360]222,7
第282笔
　　　　李潮八分小篆歌　杜甫
苍颉鸟迹既茫昧，字体变化如浮云。陈仓石鼓（其石粗有鼓形，字刻石旁。其数有十，初在陈苍野中。韩愈为博士时，请于祭酒，欲以数橐驼舆致太学，不从。郑余庆始迁之凤翔，愈以为宣王鼓，韦应物以为文王鼓，宣王刻。欧阳修集古录：始设三疑，郑樵摘㞼殹二字，见于秦斤、秦权，而以为秦鼓。程大昌又云成王之鼓。左传：成有岐阳之搜，其字乃番吾之迹。）又（一作文）已讹，大小二篆生八分。（宣王太史籀著大篆十五篇，与苍颉古文或异。秦李斯、胡毋敬辈，改省为小篆。程邈献隶书，主于徒隶简易。王次仲作八分，盖小篆古形犹存其半，八分已减小篆之半。隶又减八分之半，本谓之楷书，楷隶大范相同。张怀瓘谓程邈以后之隶与钟、王之今楷为一意。欧阳修以八分为隶，洪适因之，迄无定说。）
秦有李斯汉蔡邕，中间作者寂不闻。峄山之碑野火焚，枣木传刻肥失真。
苦县光和（苦县老子碑，蔡邕书。樊毅西岳碑，汉光和中立）尚骨立（一作力），书（一作画）贵瘦硬方通神。惜哉李蔡不复（一作可）得，[2360]吾甥李潮下笔亲。
尚书韩择木（昌黎人），骑曹蔡有邻（济阳人）。开元已来数八分，潮也奄有二子成三人。
况潮小篆逼秦相，快剑长戟森相向。八分一字直百（一作千）金，蛟龙盘拏肉屈强。
吴郡张颠夸草书，草书非古空雄壮。岂如吾甥不流宕，丞相中郎丈人行。
巴东（一作江）逢李潮，逾月求我歌。我今衰老才力薄，潮乎潮乎奈汝何。
[页]卷,册....[2361]222,7
第283笔
　　　　览柏中允（一作丞）兼子姪数人除官制词因述父子兄弟四美载歌丝纶　杜甫
纷然丧乱际，见此忠孝门。蜀中寇亦甚，柏氏功弥存。
深诚补王室，戮力自元昆。三止锦江沸，独清玉垒昏。
高名入竹帛，新渥照乾坤。子弟先卒伍，芝兰叠玙璠。
同心注师律，洒血在戎轩。丝纶实具载，绂冕已殊恩。
奉公举骨肉，诛叛经寒温（一作暄）。金甲雪犹冻，朱旗尘不翻。
每闻战场说，欻激懦气奔。圣主国多盗，贤臣官则尊。
方当节钺用，必绝祲沴（音戾）根。吾病日回首，云台谁再论。
作歌挹盛事，推毂期孤骞。
[页]卷,册....[2361]222,7
第284笔
　　　　听杨氏歌　杜甫
佳人绝代歌，独立发皓齿。满堂惨不乐，响下清虚里（一作浮云里）。
江城带素月，况乃清夜起。老夫悲暮年，壮士泪如水。
玉杯久寂寞，金管迷宫征。勿云听者疲，愚智心尽死。
古来杰出士（一作事），岂待（一作特）一知己。吾闻昔秦青，倾侧（一作倒）天下耳。
[页]卷,册....[2361]222,7
第285笔
　　　　荆南兵马使太常卿赵公大食刀歌　杜甫
太常楼船声嗷嘈，问兵刮寇趋（一作超）下牢（楚地有上、下牢）。牧出令奔飞百艘，猛蛟突兽纷腾逃。
白帝寒城驻锦袍，玄冬示我胡国刀。壮士短衣头虎毛，凭轩拔鞘天为高。
翻风转日木（一作水）怒号，冰翼雪（一作云）澹伤[2361]哀猱。镌错碧甖𬸯鹈膏，铓锷（一作铦锋）已莹虚（一作灵）秋涛。
鬼物撇捩辞（一作乱）坑壕，苍水使者扪赤绦。龙伯国人罢钓鳌，芮公（恐是卫伯玉）回首颜色劳。
分阃（一作壶）救世用贤豪，赵公玉立高歌起。揽环结佩相终始，万岁持之护天子。
得君乱丝与君理，蜀江如线如针水（一作针如水）。荆岑弹丸心未已，贼臣恶子休干纪。
魑魅魍魉徒为耳，妖腰乱领敢欣喜。用之不高亦不庳，不似长剑须天倚。
吁嗟光禄英雄弭，大食宝刀聊可比。丹青宛转麒麟里，光芒六合无泥滓。
[页]卷,册....[2362]222,7
第286笔
　　　　王兵马使二角鹰　杜甫
悲台萧飒（一作瑟）石巃嵷，哀壑杈枒浩呼（一作污）汹。中有万里之长江，回风滔（一作陷）日孤光动。
角鹰翻倒壮士臂，将军玉帐轩翠（一作昂，一作勇）气。二鹰猛脑徐侯穟（一作绦徐坠），目如愁胡视天地。
杉鸡竹兔不自惜，溪（一作孩）虎野羊俱辟易。鞲上锋棱十二翮，将军勇锐与之敌。
将军树勋起安西，昆仑虞泉入马蹄。白羽曾肉三狻猊，敢决岂不与之齐。
荆南芮公得将军，亦如角鹰下翔（一作入朔）云。恶鸟飞飞啄金屋，安得尔辈开其群，
驱出六合枭鸾分。
[页]卷,册....[2362]222,7
第287笔
　　　　狄明府（博济，一作寄狄明府。）　杜甫
梁公曾孙我姨弟，不见十年官济济。大贤之后竟陵迟，浩荡古今同一体。
比看叔伯四十人，有才无命百寮底。今者兄弟一百人，几人卓绝秉周礼。
在汝更用文章为，长兄白眉复天启。汝门请从曾翁（一作公）说，太后当朝多巧诋（一作计）。
狄公执政在末年，浊河终（一作中）不污清济。国嗣初将付诸武，公独廷诤守丹陛。
禁中决册（一作册决）请（一作谄）房陵，（武后革唐，废中宗为庐陵王，迁房州，欲立武三思为太子。仁杰泣谏曰：母子姑姪孰亲，若立三思，他[2362]日庙不祔姑。后感悟，迎中宗还宫。）前（一作满）朝长老皆流涕。太宗社稷一朝正，汉宫威仪重昭洗。
时危始识不世才，谁谓荼苦甘如荠。汝曹又宜列土（一作鼎）食，身使门户多旌棨。
胡为漂泊岷汉间，干谒王侯颇历抵（一作诋）。况乃山高水有波，秋风萧萧露泥泥。
虎之饥，下巉岩。蛟之横，出清泚。
早归来，黄土泥衣（一作黄土污人）眼易眯。
[页]卷,册....[2363]222,7
第288笔
　　　　秋风二首　杜甫
秋风淅淅吹巫山，上牢下牢修水关。吴樯楚柁牵百丈，暖向神（一作成）都（唐志：光宅元年，号东都曰神都）寒未还。
要路何日罢长戟，战自青羌连百（一作白）蛮。中巴不曾（一作得）消息好，暝传戍鼓长云间。

秋风淅淅吹我衣，东流之外西日微。天清（一作晴）小城捣练急，石古细路行人稀。
不知明月为谁好，早晚孤帆他（一作也）夜归。会将白发倚庭树，故园池台今是非。

[页]卷,册....[2363]222,7
第289笔
　　　　久雨期王将军不至　杜甫
天（一作山）雨萧萧滞（一作带）茅屋，空山无以慰幽独。锐头将军来何迟，今我心中苦不足。
数看黄雾乱玄云，时听严风折乔木。泉源泠泠杂猿狖，泥泞（一作滓）漠漠饥鸿鹄。
岁暮穷阴耿未已，人生会面难再得。忆尔腰下铁丝箭，射杀林中雪色鹿。
前者坐皮因问毛，知子历险人马劳。异兽如飞星宿落，应弦不碍苍山高。
安得突骑只五千，崒然眉骨皆尔曹。走平乱世相催促，一豁明主正郁陶。
忆（一作恨）昔范增碎玉斗，未使吴兵著白袍。昏昏阊阖闭氛祲，十月荆南雷怒号。
[页]卷,册....[2363]222,7
第290笔
　　　　别李秘书始兴寺所居　杜甫
不见秘书心若失，及见秘书失心疾。安为动主理信然，我独觉子神充实（一作精神实）。
重闻西方止（一作正）观[2363]经，老身古寺风泠泠。妻儿待我（一作来，一作米）且归去，他日杖藜来细听。
[页]卷,册....[2364]222,7
第291笔
　　　　虎牙行（虎牙在荆门之北，江水峻急。）　杜甫
秋（北）风欻吸（一作欻欻）吹南国，天地惨惨无颜色。洞庭扬波江汉回，虎牙铜柱皆倾侧。
巫峡阴岑朔漠气，峰峦窈窕谿谷黑。杜鹃不来猿狖寒（一作啼），山鬼幽忧雪霜逼。
楚老长嗟忆炎瘴，三尺角弓两斛力。壁立石城横塞起，金错旌竿满云直。
渔阳突骑猎青丘，犬戎锁甲闻（一作围）丹极。八荒十年防盗贼，征戍诛求寡妻哭，
远客中宵泪沾臆。
[页]卷,册....[2364]222,7
第292笔
　　　　锦树行（因篇内有锦树二字，摘以为题，非正赋锦树也，与上虎牙同。）　杜甫
今日苦短昨日休，岁云暮矣增离忧。霜凋碧树待（一作行，一云作）锦树，万壑东逝无停留。
荒戍之城石色古，东郭老人住青丘。飞书白帝营斗粟，琴瑟几杖柴门幽。
青（一作春）草萋萋尽枯死，天马（一作骥）跂（一作跛）足随牦牛。自古圣贤多薄命，奸雄恶少皆封侯（一作封公侯）。
故国三年一消息，终南渭水寒悠悠。五陵豪贵反颠倒，乡里小儿狐白裘。
生男堕地要膂力，一生（一作生女）富贵倾邦国。莫愁父母少黄金，天下风尘儿亦得。
[页]卷,册....[2364]222,7
第293笔
　　　　赤霄行　杜甫
孔雀未知牛有角，渴饮寒泉逢觝触。赤霄悬圃须往来，翠尾金花不辞辱。
江中淘河（即鹈鹕）吓飞燕，衔泥却落羞华屋。皇孙犹曾莲（音辇）勺（下邽有莲勺故城，汉宣帝微时尝受困处）困，卫（一作鲍）庄见贬伤其足。
老翁慎莫怪少年，葛亮贵和书有篇。（陈寿定诸葛氏集目录，凡二十四篇，贵和第十一。）丈夫垂名动万年，记忆细故非高贤。
[页]卷,册....[2364]222,7
第294笔
　　　　前苦寒行二首（王僧虔技录，清调有六曲，一苦寒行。）　杜甫[2364]
汉时长安雪一丈，牛马毛寒缩如猬。楚江巫峡冰入怀，虎豹哀号又堪记。
秦城老翁荆扬客，惯习炎蒸岁𫄨绤。玄冥祝融气或交，手持白羽未敢释。

去年白帝雪在山，今年白帝雪在地。冻埋蛟龙南浦缩，寒刮（一作割）肌肤北风利。
楚人四时皆麻衣，楚天万里（一作顷）无晶辉。三足之乌足（一作骨）恐断，羲和送将何所归（一作迭送将安归，一作送之将安归）。

[页]卷,册....[2365]222,7
第295笔
　　　　后苦寒行二首　杜甫
南纪巫庐瘴不绝，太古以无尺雪。蛮夷长老怨苦寒，昆仑天关冻应（一作欲）折。
玄猿口噤不能啸，白鹄翅垂眼流（一作出）血，安得春泥补地裂。

晚（一作晓）来江门（一作边，一作间）失大木，猛风中夜吹（一作飞）白屋。天兵斩断（一作新斩）青海戎，杀气南行动地轴。
不尔苦寒何太（一作其）酷，巴东之峡生凌澌，彼苍回轩（一作轲，一作斡）人得知。

[页]卷,册....[2365]222,7
第296笔
　　　　晚晴　杜甫
高唐（一作堂）暮冬雪壮哉，旧瘴无复似尘埃。崖沈谷没白皑皑，江石缺裂青枫摧。
南天三旬苦雾开，赤日照耀从西来。六龙寒急光裴回，照我衰颜忽落地。
口虽吟咏心中哀，未怪及时少年子。扬眉结义黄金台，洎（一作汨）乎吾生何飘零，
支离委绝同死灰。
[页]卷,册....[2365]222,7
第297笔
　　　　复阴　杜甫
方冬合沓玄阴塞，昨日晚晴今日黑。万里飞蓬映天过，孤城树羽扬风直。
江涛簸（一作欺）岸黄沙走，云雪埋山苍兕吼。君不见夔子之国杜陵翁，牙齿半落左耳聋。
[页]卷,册....[2365]222,7
第298笔
　　　　夜归　杜甫
夜来归来冲虎过，山黑家中已眠卧。傍见北斗向江低，仰看明星当空大。
庭前把烛嗔（一作唤）两炬，峡口惊猿闻一个。白头老罢舞复歌，杖藜不睡谁能那。
[页]卷,册....[2366]222,7
第299笔
　　　　寄柏学士林居　杜甫
自胡之反持干戈，天下学士亦奔波。叹彼幽栖载典籍，萧然暴露依（一作向）山阿。
青山万里（一作重）静散地，白雨（一作羽）一洗空垂萝。乱代飘零余（一作余）到此，古人成败子如何。
荆扬春冬异风土，巫峡日夜多云（一作风）雨。赤叶枫林百舌鸣，黄泥（一作花）野岸天鸡舞。
盗贼纵横甚密迩，形神寂莫甘辛苦。几时高议排金门，各使苍生有环堵。
[页]卷,册....[2366]222,7
第300笔
　　　　寄从孙崇简　杜甫
嵯峨白帝城东西，南有龙湫北虎溪。吾孙骑曹不骑（一作记）马，业学尸乡多养鸡。
庞公隐时尽室去，武陵春树他人迷。与汝林居未相失，近身药裹酒长携。
牧竖（一作叟）樵童亦无赖，莫令斩断青云梯。
[页]卷,册....[2366]222,7
第301笔
　　　　奉酬薛十二丈判官见赠　杜甫
忽忽峡中睡，悲风（一作秋）方一醒。西来有好鸟，为我下青冥。
羽毛净（一作尽）白雪，惨澹飞云汀。既蒙主人顾，举翮唳孤亭。
持以比佳士，及此慰扬舲。清文动哀玉，见道发新硎。
欲学鸱夷子，待勒燕山铭。谁重断蛇剑（一作国重斩邪剑），致君君未听。
志在麒麟阁，无心云母屏。卓氏近新寡，豪家朱门（一作户）扃。
相如才（一作琴）调逸，银汉会双星。客来洗粉黛，日暮拾流萤。
不是无膏火，劝郎勤六经。老夫自汲涧，野水日泠泠。
我叹黑[2366]头白，君看银印青。卧病识山鬼，为农知地形。
谁矜坐锦帐，苦厌食鱼腥。东西两岸坼（一作岸两坼），横（一作积）水注沧溟。
碧色忽（一作苦）惆怅，风雷搜百灵。空中右（一作有）白虎，赤节引娉婷。
自云帝里（一作季）女，噀雨凤凰翎。襄王薄行迹，莫学冷如丁（一作冰，一作令威丁）。
千秋一拭泪，梦觉有微馨。人生相感动，金石两青荧。
丈人但安坐，休辨渭与泾。龙蛇尚格斗，洒血暗郊坰。
吾闻聪明主，治（一作活）国用轻刑。销兵铸农器，今古岁方宁。
文（一作天）王日俭德，俊乂始盈庭。荣华贵少壮，岂食楚江萍。
[页]卷,册....[2367]222,7
第302笔
　　　　醉为马坠诸公携酒相看　杜甫
甫也诸侯老宾客，罢酒酣歌拓金戟。骑马忽忆少年时，散蹄迸落瞿塘石。
白帝城门水云外，低身直下八千尺。粉堞电转紫游缰，东得平冈出天壁。
江村野堂争入眼，垂鞭（一作肩）亸鞚凌紫陌。向来皓首惊万人，自倚红颜能骑射。
安知决臆追风足，朱汗骖驔犹喷玉。不虞一蹶终损伤，人生快意多所辱。
职当忧戚伏衾枕，况乃迟暮加烦促。明（一作朋）知来问腆我颜，杖藜强起依僮仆。
语尽还成开口笑，提携别扫清谿曲。酒肉如山又一时，初筵哀丝动豪竹。
共指西日不相贷，喧呼且复杯中渌。何必走马来为问（一作不为身），君不见嵇康养生遭（一作被）杀戮。
[页]卷,册....[2367]222,7
第303笔
　　　　别李义　杜甫
神尧十八子，十七王其门。道（道王元庆）国洎（一作及）舒（舒王元明）国，督（一作实）唯亲弟昆。
中外贵贱殊，余亦忝诸孙。（李义当是道国之裔，甫则舒国后裔之外孙也。）丈人嗣三叶（一作王业），之子白玉温。
道国继德业，请从丈人论。丈人领宗卿，肃穆古制敦。
先朝纳谏诤，直气横乾坤。子建文笔壮，河间经术存。
尔（一作温）克富诗礼，骨清虑不[2367]喧。洗（一作洒）然遇知己，谈论淮湖（一作河）奔。
忆昔初见时，小襦绣芳荪。长成忽会面，慰我久疾魂。
三峡春冬交，江山云雾昏。正宜且聚集，恨此当离尊。
莫怪执杯迟，我衰涕唾烦。重问子何之，西上岷江源。
愿子少干谒，蜀都足戎轩。误失将帅意，不如亲故恩。
少年早归来，梅花已飞翻。努力慎风水，岂惟数盘〔飧〕（餐）。
猛虎卧在岸，蛟螭出无痕。王子自爱惜，老夫困石根。
生别古所嗟，发声为尔吞。
[页]卷,册....[2368]222,7
第304笔
　　　　送高司直寻封阆州　杜甫
丹雀衔书来，暮栖何乡树。骅骝事天子，辛苦在道路。
司直非冗官，荒山甚无趣。借问泛舟人，胡为入云雾。
与子姻娅间，既亲亦有故。万里长江边，邂逅一相遇。
长卿消渴再，公干沈绵屡。清谈慰老夫，开卷得佳句。
时见文章士，欣然澹（一作谈）情素。伏枕闻别离，畴能忍漂寓。
良会苦短促，溪行水奔注。熊罴咆空林，游子慎驰骛。
西谒巴中侯，艰险如跬步。主人不世才，先帝常特顾。
拔为天军佐，崇大王法度。淮海生清风，南翁尚思慕。
公宫造广厦，木石乃无数。初闻伐松柏，犹卧天一柱。
我瘦（一作病）书不成，成字读（一作字）亦误。为我问故人，劳心练征戍。
[页]卷,册....[2368]222,7
第305笔
　　　君不见简苏徯　杜甫
君不见道边废弃池，君不见前者摧折桐。百年死树中琴瑟，一斛旧水藏蛟龙。
丈夫盖棺事始定，君今幸未成老翁，何恨憔悴在山中。深山穷谷不可处，
霹雳魍魉兼（一作并）狂风。
[页]卷,册....[2368]222,7
第306笔
　　　　赠苏四徯　杜甫
异县昔同游，各云厌转蓬。别离已五年，尚在行李中。
戎马日衰息，乘舆安九重。有才何栖栖，将老委所[2368]穷。
为郎未为贱，其奈疾病攻。子何面黧黑，不（一作焉）得豁心胸。
巴蜀倦剽掠（一作劫），下愚成土风。幽蓟已削平，荒徼尚弯弓。
斯人脱身来，岂非吾道东。乾坤虽宽大，所适装囊空。
肉食哂菜色，少壮欺老翁。况乃主客间，古来偪侧同。
君今下荆扬，独帆如飞鸿。二州豪侠场，人马皆自雄。
一请甘饥寒，再请甘养蒙。
[页]卷,册....[2369]222,7
第307笔
　　　　寄薛三郎中（据）　杜甫
人生无贤愚，飘飖若埃尘。自非得神仙，谁免危（一作克免）其身。
与子俱白头，役役（一作没没）常苦辛。虽为尚书郎，不及村野人。
忆昔村野人，其乐难具陈。蔼蔼桑麻交，公侯为等伦。
天未厌戎马，我辈本常（一作长）贫。子尚客荆州，我亦滞江滨。
峡中一卧病，疟疠终冬春。春复加肺气，此病盖有因。
早岁与苏郑，痛饮情相亲。二公化为土，嗜酒不失真。
余今委修短，岂得恨命屯。闻子心甚壮，所过信席珍。
上马不用扶，每（一作忽）扶必怒瞋。赋诗宾客间，挥洒动八垠。
乃知盖代手，才力老益神。青草洞庭湖，东浮沧海漘。
君山可避暑，况足采白苹。子岂无扁舟，往复江汉津。
我未下瞿塘，空念禹功（一作力）勤。听说松门峡，吐药揽衣巾。
高秋却束带，鼓枻视青旻。凤池日澄碧，济济多士新。
余病不能起，健者勿逡巡。上有明哲君，下有行化臣。
[页]卷,册....[2369]222,7
第308笔
　　　　大觉高僧兰若（原注：和尚去冬往湖南）　杜甫
巫山不见庐山远，松林（一作间）兰若秋风晚。一老犹鸣日暮钟，诸僧尚乞斋时饭。
香炉峰色隐晴湖，种杏仙家近白榆。飞锡去年啼邑子，献花何日许门徒。
[页]卷,册....[2369]222,7
第309笔
　　　　宿青溪驿奉怀张员外十五兄之绪　杜甫
漾舟千山内，日入泊枉（一作荒）渚。我生本飘飘，今复在何许。
石根青枫林，猿鸟聚俦侣。月明游子静，畏虎不得语。
中夜怀友朋，乾坤此深阻。浩荡前后间，佳期付（一作赴）荆楚。
[页]卷,册....[2370]223,7
第310笔
　　　　敬寄族弟唐十八使君（甫自撰万年县君京兆杜氏墓志云：其先系统于伊祁，分姓于唐杜。）　杜甫
与君陶唐后，盛族多其人。圣贤冠史籍，枝派罗源津。
在今气（一作最）磊落，巧伪莫敢亲。介立实吾弟，济时肯杀身。
物白讳受玷，行高无污真。得罪永泰末，放之五溪滨。
鸾凤有铩翮，先儒曾抱麟。雷霆霹（一作劈）长松，骨大却生筋。
一失不足伤，念子孰自珍。泊舟楚宫岸，恋阙浩酸辛。
除名配清江，厥土巫峡邻。登陆将首途，笔札枉所申。
归朝跼病肺，叙旧思重陈。春风洪涛壮，谷转颇弥旬。
我能泛中流，搪突鼍獭瞋。长年已省柁，慰此贞良臣。
[页]卷,册....[2370]223,7
第311笔
　　　　忆昔行　杜甫
忆昔北寻小有洞，洪河怒涛过轻舸。辛勤不见华盖君，艮岑青辉惨幺麽（不长曰么，细小曰么）。
千崖无人万壑静，三步回头五步坐。秋山眼冷魂未归，仙赏心违泪交堕。
弟子谁依白茅（一作石）室，卢老独启青铜锁。巾[2370]拂香余捣药尘，阶（一作前）除灰死烧丹火。
悬圃沧洲莽空阔，金节羽衣飘婀娜。落日初霞闪余映，倏忽东西无不可。
松风涧水声合时，青兕黄熊啼向我。徒然咨嗟抚遗迹，至今梦想犹佐（一作左）。
秘诀隐文须内教，晚岁何功使（一作收）愿果。更讨（一作觅）衡阳董练师，南浮（一作游）早鼓潇湘柁。
[页]卷,册....[2370]223,7
第312笔
　　　　魏将军歌　杜甫
将军昔著从事衫，铁马驰突重两衔。披坚执锐略西极，昆仑月窟东崭岩。
君门羽林万猛士，恶若哮虎子所监。五年起家列霜戟，一日过海收风帆。
平生流辈徒蠢蠢，长安少年气欲尽。魏侯骨耸精爽紧，华岳峰尖见秋隼。
星躔宝校金盘陀（马装也），夜骑天驷超天河。欃枪荧惑不敢动，翠蕤云旓相荡摩。
吾为子起歌都护（乐府有丁督护歌，一曰阿都护，李白集亦作丁都护），酒阑插剑肝胆露，钩陈苍苍风玄武（一作玄武暮）。万岁千秋奉明主，
临江节士安足数。（宋陆厥有临江节士歌）
[页]卷,册....[2371]223,7
第313笔
　　　　北风　杜甫
北风破南极，朱凤日威（一坐低）垂。洞庭秋欲雪，鸿雁将安归。
十年杀气盛，六合人烟稀。吾慕汉初老，时清犹茹芝。
[页]卷,册....[2371]223,7
第314笔
　　　　客从　杜甫
客从南溟来，遗我泉客（泉先又名泉客，即鲛人，泣则成珠）珠。珠中有隐字，欲辨不成书。
缄之箧笥久，以俟公家须。开视化为血，哀今征敛无。
[页]卷,册....[2371]223,7
第315笔
　　　　白马　杜甫[2371]
白马东北来，空鞍贯双箭。可怜马上郎，意气今谁见。
近时主将戮，中夜商（一作伤）于战。丧乱死多门，呜呼泪如霰。
[页]卷,册....[2372]223,7
第316笔
　　　　白凫行　杜甫
君不见黄鹄高于五尺童，化为白凫似（一作象）老翁。故畦遗穗己荡尽，天寒岁（一作日）暮波涛中。
鳞介腥膻素不食，终日忍饥西复东。鲁门鶢鶋亦蹭蹬，闻道如（一作于）今犹避风。
[页]卷,册....[2372]223,7
第317笔
　　　　朱凤行　杜甫
君不见潇湘之山衡山高，山巅（一作岩）朱凤声（一作鸣）嗷嗷。侧身长顾求其群（一作曹），翅垂口噤心甚劳（一作劳劳）。
下愍百鸟在罗网，黄雀最小犹难逃。愿分竹实及蝼蚁，尽（一作忍）使鸱枭相怒号。
[页]卷,册....[2372]223,7
第318笔
　　　　惜别行送向卿进奉端午御衣之上都　杜甫
肃宗昔在灵武城，指挥猛将收咸京。向公泣血洒行殿，佐佑卿相乾坤平。
逆胡冥寞随烟烬，卿家兄弟功名震。麒麟图（一作阁）画鸿雁行，紫极出入黄金印。
尚书勋业超千古，雄镇荆州继吾祖。裁缝云雾成御衣，拜跪题封向（一作贺）端午。
向卿将命寸心赤，青山落日江潮白。卿到朝廷说老翁，漂零已是沧浪客。（广德元年，卫伯玉拜江陵尹，寻加检校工部尚书。此云镇荆州，谓伯玉也。继吾祖者，杜预昔以镇南大将军都督荆州诸军事。向卿者，尚书将命之人也。）
[页]卷,册....[2372]223,7
第319笔
　　　　醉歌行赠公安颜少府请顾八题壁（一作赠公安县颜十少府）　杜甫
神仙中人不易得，颜氏之子才孤标。天马长鸣待驾驭，秋鹰整翮当云霄。
君不见东吴顾文学，君不见西[2372]汉杜陵老，诗家笔势君不嫌，词翰升堂为君扫。
是日霜风冻七泽，乌蛮落照衔赤壁。酒酣耳热忘头白，感君意气无所惜，
一为歌行歌主客（一作醉歌行，歌主客）。
[页]卷,册....[2373]223,7
第320笔
　　　　夜闻觱篥　杜甫
夜闻觱篥沧江上，衰年侧耳情所向。邻舟一听多感伤，塞曲三更欻悲壮。
积雪飞霜此夜寒，孤灯急管复风（一作奔）湍。君知天地（一作下）干戈满，不见江湖（一作湘）行路难。
[页]卷,册....[2373]223,7
第321笔
　　　　发刘郎浦（浦在石首县，昭烈纳吴女处。）　杜甫
挂帆早发刘郎浦，疾风飒飒昏亭午。舟中无日不沙尘，岸上空村尽豺虎。
十日北风风未回，客行岁晚晚（一作尤）相催。白头厌伴渔人宿，黄帽青鞋归去来。
[页]卷,册....[2373]223,7
第322笔
　　　　别董颋　杜甫
穷冬急风水，逆浪开帆难。士子甘旨阙，不知道里寒。
有求彼乐土，南适小长安（地在南阳县）。到（一作别）我舟楫去，觉君衣裳单。
素闻赵公（邓州守）节，兼尽宾主欢。已结门庐（一作闾）望，无令霜雪残。
老夫缆亦解，脱粟朝未餐。飘荡兵甲际，几时怀抱宽。
汉阳颇宁静，岘首试考槃。当念著白帽（一作皂褐），采薇青云端。
[页]卷,册....[2373]223,7
第323笔
　　　　送重表姪王砅（一作殊，砅，力制切，履石渡水也，今作厉）评事使南海　杜甫
我之曾祖（一作老）姑，尔之高祖母。尔祖未显时，归为尚书（王珪也）妇。
隋朝大业末，房杜（史载王珪微时，与房、杜游，其母窥见大惊，敕具酒食尽欢。曰：二客公辅器，子必与之偕贵）俱交友。长者来在门，荒年自糊口。
家贫无供给，客位但箕帚。俄顷羞颇珍（一作颇羞珍），寂寥人散后。
入怪鬓发空，吁嗟为之久。自陈翦髻鬟，鬻市充杯（一作酤）酒。
上[2373]云天下乱，宜与英俊厚。向窃窥数公，经纶亦俱有。
次问最少年，虬髯十八九。子等成大名，皆因此人手。
下云风云合，龙虎一吟吼。愿展丈夫雄，得辞儿女丑。
秦王时在坐，真气惊户牖。及乎贞观初，尚书践台斗。
夫人常肩舆，上殿称万寿。六宫师柔顺，法则化妃后。
至尊均嫂叔，盛事垂不朽。凤雏无凡毛，五色非尔曹。
往者胡作逆，乾坤沸嗷嗷。吾客左（一作在）冯翊，尔家同遁逃。
争夺至徒步，块独委蓬蒿。逗留热尔肠，十里却呼号。
自下所骑马，右持腰间刀。左牵紫游缰，飞走使我高。
苟活到今日，寸心铭佩牢。乱离又聚散，宿昔恨滔滔。
水花笑白首，春草随青袍。廷评近要津，节制收英髦。
北驱汉阳传，南泛上泷舠。家声肯坠地，利器当秋毫。
番禺亲贤领，筹运神功操。大夫出卢宋（一作宗），宝贝休脂膏。
洞主降接武，海胡舶千艘。我欲就丹砂，跋涉觉身劳。
安能陷粪土，有志乘鲸鼇。或骖鸾腾天，聊（一作不）作鹤鸣皋。
[页]卷,册....[2374]223,7
第324笔
　　　　咏怀二首　杜甫
人生贵是男，丈夫重天机。未达善一身，得志行所为。
嗟余竟𫐘轲，将老逢艰危。胡雏逼神器，逆节同所归。
河雒化为血，公侯（一作卿）草间啼。西京复陷没，翠盖蒙尘飞。
万姓悲赤子，两宫弃紫微。倏忽向二纪，奸雄多是非。
本朝再树立，未及贞观时。日给在军储，上官督有司。
高贤迫形势，岂暇相扶持。疲苶苟怀策，栖屑无所施。
先王实罪己，愁痛正为兹。岁月不我与，蹉跎病于斯。
夜看丰城气，回首蛟龙池。齿发已自料，意深陈苦（一作昔）词。

邦危坏法则，圣远益愁慕。飘飖桂水游，怅望苍梧暮。
潜鱼不衔钩，走鹿无反顾。皦皦幽旷心，拳拳异平素。
衣食相拘阂（五嘅切），朋知限流寓。风涛上春沙，千（一作十）里侵（一作浸）江树。
逆行少（一作值）吉日，时节空复[2374]度。井灶任尘埃，舟航烦数具。
牵缠加老病，琐细隘俗务。万古一死生，胡为足名数。
多忧污桃源，拙计泥铜柱。未辞炎瘴毒，摆落跋涉惧。
虎狼窥中原，焉得所历住。葛洪及许靖，避世常此路。
贤愚诚等差，自爱各驰骛。羸瘠且如何，魄夺针灸屡。
拥滞僮仆慵，稽留篙师怒。终当挂帆席，天意难告诉。
南为祝融客，勉强亲杖屦。结托老人星，罗浮展衰步。

[页]卷,册....[2375]223,7
第325笔
　　　　送顾八分文学适洪吉州（集古录：顾戒奢善八分。英华题内无洪字。）　杜甫
中郎石经后，八分盖憔悴。愿侯运𬬻锤，笔力破余地。
昔在开元中，韩（择木）蔡（有邻）同赑屭。玄宗妙其书，是以数子至。
御札早流传，揄扬非造次。三人并入直，恩泽各不二。
愿于韩蔡内，辨眼工小字。分日示（一作侍）诸王，钩深法更秘。
文学与我游，萧疏外声利。追随二十载，浩荡长安醉。
高歌卿相宅，文翰飞省寺。视我扬马（一作班扬）间，白首不相弃。
骅骝入穷巷，必脱黄金辔。一论朋友难，迟暮敢失坠。
古来事反复，相见横涕泗。向者玉珂人，谁是青云器。
才尽伤形体（一作骸），病渴污官位。故旧独依然，时危话颠踬。
我甘多病老，子负忧世志。胡为困衣食，颜色少称遂。
远作辛苦行，顺从众多意。舟楫无根蒂，蛟鼍好为祟。
况兼水贼繁，特戒风飙驶。崩腾戎马际（一作险），往往杀长吏。
子干东诸侯，劝（一作勤）勉防纵恣。邦以民为本，鱼饥费香饵。
请哀疮痍深，告诉皇华使。使臣精所择，进德知历试。
恻隐诛求情，固应贤愚异。列（一作烈）士恶苟得，俊杰思自致。
赠子猛虎行，出郊载酸鼻。
[页]卷,册....[2375]223,7
第326笔
　　　　上水遣怀　杜甫
我衰太平时，身病戎马后。蹭蹬多拙为，安得不皓首。
驱驰四海内，童稚日糊口。但遇新少年，少逢旧亲[2375]友。
低颜下色地，故人知善诱。后生血气豪，举动见老丑。
穷迫挫曩怀，常如中风走。一纪出西蜀，于今向南斗。
孤舟乱春华（一作草），暮齿依蒲柳。冥冥九疑葬，圣者骨亦（一作已）朽。
蹉跎陶唐人，鞭挞日月久。中间屈贾辈，谗毁竟自取。
郁没（一作悒）二悲魂，萧条犹在否。崷崒清湘石，逆行杂林薮。
篙工密逞巧，气若酣杯酒。歌讴互激远（一作越），回斡明受（一作相）授。
善（一作盖）知应触类，各藉颖脱手。古来经济才，何事独罕有。
苍苍众色晚，熊挂玄蛇吼。黄罴在树颠，正为群虎守。
羸骸将何适，履险颜益厚。庶与达者论，吞声混瑕垢。
[页]卷,册....[2376]223,7
第327笔
　　　　遣遇　杜甫
磬折辞主人，开帆驾洪涛。春水满南国，朱崖云日高。
舟子废寝食，飘风争所操。我行匪利涉，谢尔从者劳。
石间采蕨女，鬻菜（一作市）输官曹。丈夫死百役，暮返空村号。
闻见事略同，刻剥及锥刀。贵人岂不仁，视汝如莠蒿。
索钱多门户，丧乱纷嗷嗷。奈何黠吏徒，渔夺成逋逃。
自喜遂生理，花时甘（一作贳）缊袍。
[页]卷,册....[2376]223,7
第328笔
　　　　解（一作遣）忧　杜甫
减米散同舟，路难恩共济。向来云涛盘，众力亦不细。
呀坑（一作帆，一作吭。梦弼曰：呀坑乃滩口也。赵曰：淤坑如口之呀开也。）瞥眼过，飞橹本无蒂。得失瞬息间，致远宜恐泥。
百虑视安危，分明曩贤计。兹理庶可广，拳拳期勿替。
[页]卷,册....[2376]223,7
第329笔
　　　　宿凿石浦（浦在湘潭县西）　杜甫
旱宿宾从劳，仲春江山丽。飘风过无时，舟楫敢不（一作不敢）系。
回塘澹暮色，日没众星嘒。缺月残未生，青灯死分翳。
穷途多俊异，乱世少恩惠。鄙夫亦放荡，草草频卒（一作年）岁。
斯文忧患余，圣哲垂彖系。
[页]卷,册....[2376]223,7
第330笔
　　　　旱行　杜甫
歌哭俱在晓，行迈有期程。孤舟似昨日，闻见同一声。
飞鸟数（一作散）求食，潜鱼亦（一作何）独惊。前王作网罟，设法害生成。
碧藻非不茂，高帆终日征。干戈未（一作异）揖让，崩迫开（一作关）其情。
[页]卷,册....[2377]223,7
第331笔
　　　　过津口　杜甫
南岳自兹近，湘流东逝深。和风引桂楫，春日涨云岑。
回首（一作道）过津口，而多枫树林。白鱼困密网，黄鸟喧嘉音。
物微限通塞，恻隐仁者心。瓮余不尽酒，膝有无声琴。
圣贤两寂寞，眇眇独开襟。
[页]卷,册....[2377]223,7
第332笔
　　　　早发　杜甫
有求常百虑，斯文亦吾病。以兹朋故多，穷老驱驰并。
早行篙师怠，席挂风不正。昔人戒垂堂，今则奚奔[2377]命。
涛翻黑蛟跃，日山黄雾映。烦促瘴岂侵，颓倚睡未（一作还）醒。
仆夫问盥栉，暮颜（一作未）腼青镜。随意簪葛巾，仰惭林花盛。
侧闻夜来寇，幸喜囊中净。艰危作远客，干请伤直性。
薇蕨饿首阳，粟马资历聘。贱子欲适从，疑误此二柄。（谓采薇、历聘，借用韩非二柄篇字）
[页]卷,册....[2378]223,7
第333笔
　　　　次晚洲　杜甫
参错云石稠，坡陀风涛壮。晚洲适知名，秀色固异状。
櫂经垂猿把，身在度鸟上。摆浪散帙妨，危沙折（一作坼）花当。
羇离暂愉悦，羸老反惆怅。中原未解兵，吾得终疏放。
[页]卷,册....[2378]223,7
第334笔
　　　　望岳　杜甫
南岳配朱鸟，秩礼自百王。欻吸领地灵，鸿（一作澒）洞半炎方。
邦家用祀典，在德非馨香。巡守何寂寥，有虞今则亡。
洎（一作汨）吾隘世网，行迈越潇湘。渴日绝壁出，漾舟清光旁。
祝融五（一作三）峰尊，峰峰次低昂。紫盖独不朝，争长嶪相望。
恭闻魏夫人（南岳夫人，姓〔魏〕（卫）名华存，字贤安。晋司徒魏舒女，刘文生妻，后得道升天），群仙夹翱翔。有时五峰气，散风如飞霜。
牵迫限（一作恨）修途，未暇杖崇冈。归来觊命驾，沐浴休玉堂。
三叹问府主（即岳神仙府洞府之主也），曷以赞我皇。牲璧忍（一作感）衰俗，神其思降祥。
[页]卷,册....[2378]223,7
第335笔
　　　　湘江宴饯裴二端公（裴虬）赴道州　杜甫
白日照舟师，朱旗散广川。群公饯南伯，肃肃秩初筵。
鄙人奉末眷，佩服自早年。义均骨肉地，怀抱罄所宣。
盛名富事业，无取愧高贤。不以丧乱婴，保爱金石坚。
计拙百僚下，气苏君子前。会合苦不久，哀乐本相缠。
交游飒向尽，宿昔浩茫然。促觞激百虑，掩抑泪潺湲。
热云集曛（一作初集）黑，缺月未生天。白团为我[2378]破，华烛蟠长烟。
鸹鹖（一作鹖鷃，一作鸹鸧）催明星，解袂从此旋。上请减兵甲，下请安井田。
永念病渴老，附书远山巅。
[页]卷,册....[2379]223,7
第336笔
　　　　清明　杜甫
著处繁花务（一作华矜）是（一作足）日，长沙千人万人出。渡头翠柳艳明眉，争道朱蹄骄啮膝。
此都好游湘西寺，诸将亦（一作远，一作方）自军中至。马援征行在眼前，葛强亲近同心事。
金镫下山红粉（一作日）晚，牙樯捩柁青楼远。古时丧乱皆可知，人世悲欢暂相遣。
弟姪虽存不得书，干戈未息苦离（一作难）居。逢迎少壮非吾道，况乃今朝更祓除。
[页]卷,册....[2379]223,7
第337笔
　　　　风雨看舟前落花戏为新句　杜甫
江上人家桃树（一作李）枝，春寒（一作风）细雨出疏篱。影遭碧水潜勾引，风妒红花却倒吹。
吹花困癫（一作懒）傍舟楫，水光风力俱相怯。赤憎（赤憎，犹生僧，亦方言也）轻薄遮入（一作人）怀，珍重分明不来接（一作折）。
湿久飞迟半日（一作欲）高，萦沙惹草细于毛。蜜蜂蝴蝶生情性（一作住），偷眼蜻蜓避百劳。
[页]卷,册....[2379]223,7
第338笔
　　　　岳麓山道林二寺行　杜甫
玉泉之南麓山殊，道林林壑争盘纡。寺门高开洞庭野，殿脚插入赤沙湖。
五月寒风冷佛（一作拂）骨，六时天乐朝香炉。地灵步步雪山草，僧宝人人沧海珠。
塔劫（一作级）宫墙（一作坛）壮丽敌，香（一作石）厨松道清凉（一作崇）俱。莲花（一作池）交响共命鸟，金牓双回三足鸟。
方丈涉海费时节，悬圃寻河知有无。暮年且喜经行近，春日兼蒙暄暖扶。
飘然斑白身（一作将）奚适，傍此烟霞茅可诛。桃源人家易制度，橘洲田土仍膏腴。
潭府邑中[2379]甚淳古，太守庭内不喧呼。昔遭衰世皆晦迹，今幸乐国养微躯。
依止老宿亦未晚，富贵功名焉足图。久为野（一作谢）客寻幽惯，细学何（当作周）颙免兴孤。
一重一掩吾肺腑，山（一作仙）鸟山花吾友于。宋公（原注：之问也）放逐曾题璧，物色分留与（一作待）老夫。
[页]卷,册....[2380]223,7
第339笔
　　　　奉送魏六丈佑少府之交广　杜甫
贤豪赞经纶，功成空名（一作名空）垂。子孙不振耀（一作没不振），历代皆有之。
郑公四叶孙，长大常苦饥。众中见毛骨，犹是麒麟儿。
磊落贞观事，致君朴直词。家声盖六合，行色何其微。
遇我苍梧阴（一作野），忽惊会面稀。议论有余地，公侯来未迟。
虚思黄金贵，自笑青云期。长卿久病渴，武帝元同时。
季子黑貂敝，得无妻嫂欺。尚为诸侯客，独屈州县卑。
南游炎海甸，浩荡从此辞。穷途仗神道，世乱轻土宜。
解帆岁云暮，可与春风归。出入朱门家，华屋刻蛟螭。
玉食亚王者，乐张游子悲。侍婢艳倾城，绡绮轻（一作烟）雾霏。
掌（一作堂）中琥珀钟，行酒双逶迤。新欢继明烛，梁栋星辰飞。
两情顾盼合，珠碧赠于斯。上贵见肝胆，下贵不相（一作见）疑。
心事披写间，气酣达（一作远）所为。错挥铁如意，莫避珊瑚枝。
始兼（一作无）逸迈兴，终慎宾主仪。戎马暗天宇，呜呼生别离。
[页]卷,册....[2380]223,7
第340笔
　　　　别张十三建封　杜甫
尝读唐实录，国家草昧初。刘（文静）裴（寂）建首义，龙见尚踌躇。
秦王拨乱姿，一剑总兵符。汾晋为丰沛，暴隋竟涤除。
宗臣则庙食，后祀何疏芜。彭城英雄种，宜膺将相图。
尔惟外曾孙，倜傥汗血驹。眼中万少年，用意尽崎岖。
相逢长沙亭，乍问绪业余。乃吾故人子，童丱聊居诸。（张建封，兖州人。父玠，少豪侠。安禄山将李庭伟胁[2380]下城邑，玠率乡豪集兵杀之。太守韩择木方遣使奏闻，玠流荡江南，不言其功。甫父为兖州司马，当以趋庭之日，与玠游也。）
挥手洒衰泪，仰看八尺躯。内外名家流，风神荡江湖。
范云堪晚（一作结）友，嵇绍自不孤。择材征南幕，（大历初，道州刺史裴虬建荐封于观察史韦之晋，辟为参谋，奏授左清道兵曹，不乐吏役而去。）湖（一作潮）落回鲸鱼。
载感贾生恸，复闻乐毅书。主忧急盗贼，师老荒京都。
旧丘岂税驾，大厦倾宜扶。君臣各有分，管葛本时须。
虽当霰雪严，未觉栝柏枯。高义在云台，嘶鸣望天衢。
羽人扫碧海，功业竟如何。
[页]卷,册....[2381]223,7
第341笔
　　　　暮秋枉裴道州手札率尔遣兴寄近（一作递）呈苏涣侍御　杜甫
久客多枉友朋书，素书一月凡一束。虚名但蒙寒温（一作暄）问，泛爱不救沟壑辱。
齿落未是无心人，舌存耻作穷途哭。道州手札适复至，纸长要自三过读。
盈把那须沧海珠，入怀本倚昆山玉。拨弃潭州百斛酒，芜没潇岸千株菊。
使我昼立烦儿孙，令我夜坐费灯烛。忆子初尉永嘉去，红颜白面花映肉。
军符侯印取岂迟，紫燕𫘧耳行甚速。圣朝尚飞战斗尘，济世宜引英俊人。
黎元愁痛会苏息，夷狄跋扈徒逡巡。授钺筑坛闻意旨，颓纲漏网期弥纶。
郭钦上书见大计，刘毅答诏惊群臣。他日更仆语不浅，明公论兵气益振。
倾壶箫管黑（一作理，一作动）白发，儛剑霜雪吹青春。宴筵曾语苏季子，后来杰出云孙比。
茅斋定王城郭门，药物楚老渔商市。市北肩舆每联袂，郭南抱瓮亦隐几。
无数将军西第成，早作丞相东山起。鸟雀苦肥秋粟菽，蛟龙欲蛰寒沙水。
天下鼓角何时休，阵前部曲终日死。附书与裴因示苏，此生巳愧须人扶。
致君尧舜付公等，早据要路思捐躯。
[页]卷,册....[2381]223,7
第342笔
　　　　奉赠李八丈判官（曛）　杜甫[2381]
我丈时（一作特）英特，宗枝神尧后。珊瑚市则无，𫘧骥人得有。
早年见标格，秀气冲（一作通）星斗。事业富清机，官曹正独守。
顷来树嘉（一作佳）政，皆已传众口。艰难体贵安，冗长吾敢取。
区区犹历试，炯炯更持久。讨论实解颐，操割纷应手。
箧书积讽谏，宫阙限奔走。入幕未展材（一作怀），秉钧孰为偶。
所亲问淹泊，泛爱惜衰朽。垂白乱（一作辞，一作慕）南翁，委身希北叟。（南翁，北叟，俱知阴阳倚伏事）
真成穷辙鲋，或似丧家狗。秋枯洞庭石，风飒长沙柳。
高兴激荆衡，知音为回首。
[页]卷,册....[2382]223,7
第343笔
　　　　岁晏行　杜甫
岁云暮矣多北风，潇湘洞庭白雪（一作云）中。渔父天寒网罟冻，莫徭（长沙杂夷，有名莫徭）射雁鸣桑弓。
去年米贵阙军食，今年米贱大伤农。高马达官厌酒肉，此辈杼轴茅茨空。
楚人重鱼不重鸟，汝休枉杀南飞鸿。况闻处处鬻男女，割慈忍爱还租庸。
往日用钱捉私铸，今许（一作来）铅锡和青铜。刻泥为之最易得，好恶不合长相蒙。
万国城头吹画角，此曲哀怨何时终。
[页]卷,册....[2382]223,7
第344笔
　　　　追酬故高蜀州人日见寄（并序）　杜甫
　　开文书帙中，检所遗忘，因得故高常侍适，往居在成都时，高任蜀州
　　刺史人日相忆见寄诗，泪洒行间，读终篇末，自枉诗已十余年，莫记
　　存殁又六七年矣。老病怀旧，生意可知。今海内忘形故人，独汉中王
　　（一作郡王）瑀与昭州敬使君超先在，爱而不见，情见乎辞。大历五
　　年正月二十一日，却追酬高公此作，因寄王及敬弟。
自蒙（一作枉）蜀州人日作，不意清诗久零落。今晨散帙眼忽开（一作明），迸泪幽吟事如昨。
呜呼壮士多慷慨，合沓高名动寥廓。叹我凄凄求友篇，感时（一作君）郁郁匡君（一作时）略。
锦里春光空烂熳，瑶墀侍臣已冥莫。[2382]潇湘水国傍鼋鼍，鄠杜秋天失雕鹗。
东西南北更谁（一作堪）论，白首扁舟病独存。遥（一作犹）拱北辰缠寇盗，欲倾东海洗乾坤。
边塞西蕃最（一作羌）充斥，衣冠南渡多崩奔。鼓瑟至今悲帝子，曳裾何处觅王门。
文章曹植波澜阔，服食刘安德业尊。长笛谁能（一作邻家）乱愁思，昭州词翰与招魂。
[页]卷,册....[2383]223,7
第345笔
　　　　苏大侍御访江浦赋八韵记异（草堂诗本无此题，竟以序为题，八韵诗止七韵，疑有脱误）　杜甫
　　苏大侍御涣，静者也，旅于江侧。凡（一作乃）是不交州府之客，人
　　事都绝久矣。肩舆江浦，忽访，老夫舟楫而已茶酒内。余请诵近诗，
　　肯吟数首，才力素壮，词句动人。接对明日，忆其涌思雷出，书箧几
　　杖之外，殷殷留金石声，赋八韵记异，亦见老夫倾倒于苏至矣。
庞公不浪出，苏氏今有之。再闻诵新作，突过黄初诗。
乾坤几（一作洎）反复，扬马宜同时。今晨清镜中，胜食斋房芝。
余发喜却变，白间生（一作添）黑丝。昨（一作永）夜舟火灭（一作接天，一作天接），湘娥帘外悲。
百灵未敢散，风破（一作波，一作浪）寒江迟。
[页]卷,册....[2383]223,7
第346笔
　　　　题衡山县文宣王庙新学堂呈陆宰　杜甫
旄头彗紫微，无复俎豆事。金甲相排荡，青衿一憔悴。
呜呼已十年，儒服弊于地。征夫不遑息，学者沦素志。
我行洞庭野，欻得文翁肆。侁侁胄子行，若舞风雩至。
周室宣中兴，孔门未应弃。是以资雅才，涣然立新意。
衡山虽小邑，首唱恢大义。因见县尹心，根源旧宫閟。
讲堂非曩搆，大屋加涂塈。下可容百（一作万）人，墙隅亦深邃。
何必三千徒，始压戎马气。林木在庭户，密干叠苍翠。
有井朱夏时，辘轳冻阶戺（音士）。耳闻读书声，杀伐灾髣髴。
故国延归望，衰颜减愁思。南纪改（一作收）波澜，西河共风味。
采诗倦跋涉，载笔尚[2383]可记（一作常记异，一作纪奇异）。高歌激宇宙，凡百慎失坠。
[页]卷,册....[2384]223,7
第347笔
　　　　入衡州　杜甫
兵革自久远，兴衰看帝王。汉仪甚照耀，胡马何猖狂。
老将一失律，清边生战场。君臣忍瑕垢，河岳空金汤。
重镇如割据，轻权绝纪纲。军州体不一，宽猛性所将。
嗟彼苦节士（谓潭州刺史崔瓘为臧玠所杀），素于圆凿方。寡妻从为郡，兀者安堵（一作短）墙。
凋弊惜邦本，哀矜存事常。旌麾非其任，府库实过防。
恕（一作怒）己独在此，多忧增内伤。偏裨限酒肉，卒伍单衣裳。
元恶（谓臧玠）迷是似，聚谋（一作谍）泄康庄。竟流帐下血，大降湖南殃。
烈火发中夜，高烟焦上苍。至今分粟帛，杀气吹沅湘。
福善理颠倒，明征天莽茫。销魂避飞镝，累足穿豺狼。
隐忍枳棘刺，迁延胝趼疮。远归儿侍侧，犹乳女在旁。
久客幸脱免，暮年惭激昂。萧条向水陆，汩没随鱼商。
报主身已老，入朝见病妨。悠悠委薄俗，郁郁回刚肠。
参错走洲渚，舂容转林篁。片帆左（一作在）郴岸，通郭前衡阳。
华表云鸟埤（一作阵），名园花草香。旗亭壮邑屋，烽橹蟠（一作卧）城隍。
中有古刺史（谓阳济也），盛才冠岩廊。扶颠待柱石，独坐飞风霜。
昨者间琼树，高谈随羽觞。无论再缱绻，己是安苍黄。
剧孟七国畏，马卿四赋良。门阑苏生在（苏生，侍御涣），勇脱白起强。
问罪（时澧州杨子琳、道州裴虬、衡州阳济各举兵讨玠）富形势，凯歌悬否臧。氛埃期必扫，蚊蚋焉能当。
橘（一作繘）井旧地宅，仙山引舟航。此行厌暑雨，厥土闻清凉。
诸舅（谓崔伟公，时摄〔郴〕（彬）州，甫将往依焉）剖符近，开缄书札光。频繁命屡及，磊落字百行。
江总外家养，谢安乘兴长。下流匪珠玉，择木羞鸾皇。
我师嵇叔夜，世贤张子房。（原注：彼掾张劝）柴荆寄乐土，鹏路观翱翔。
[页]卷,册....[2384]223,7
第348笔
　　　　舟中苦热遣怀奉呈〔阳〕（杨）中丞（即阳济，时兼御史中丞）通简台省诸公　杜甫[2384]
愧为湖外客，看此戎马乱。中夜混黎氓，脱身亦奔窜。
平生方寸心，反掌（一作当）帐下难。呜呼杀贤良，不叱白刃散。
吾非丈夫特，没齿埋冰炭。耻以风病辞，胡然泊湘岸。
入舟虽苦热，垢腻可溉灌。痛彼道边人，形骸改昏旦。
中丞连帅职，封内权得按。身当问罪先，县实诸侯半。
士卒既辑睦，启行促精悍。似闻上游兵，稍逼长沙馆。
邻好彼克修，天机自明断。南图卷云水，北拱戴霄汉。
美名光史臣，长策何壮观。驱驰数公子，咸愿同伐叛。
声节哀有余，夫何激衰懦（叶煖去声）。偏裨表三上，卤莽同一贯。
始谋谁其间，回首增愤惋。宗英李端公，守职甚昭焕。
变通迫胁地，谋画焉得算。王室不肯微，凶徒略无惮。
此流须卒斩，神器资强干。扣寂豁烦襟，皇天照嗟叹。（通鉴：臧玠之乱，澧州刺史杨子琳讨之，取赂而还。初，崔旰杀郭英乂，子琳起兵讨旰，杜鸿渐各授官以和解之。及子琳攻旰败还，纵兵涪夔。卫伯玉请于朝，以为峡州团练使。甫诗所谓褊裨表三上，卤莽同一贯者，合前后三叛言之也；始谋谁其间，盖追论鸿渐、伯玉，故曰回首增愤惋。唐藩镇有事，俱用〔偏〕（褊）裨上表，假众论以胁制朝廷也。）
[页]卷,册....[2385]223,7
第349笔
　　　　聂耒阳以仆阻水书致酒肉疗饥荒江诗得代怀兴尽本韵至县呈聂令陆路去方田驿四十里舟行一日时属江涨泊于方田　杜甫
耒阳驰尺素，见访荒江眇（一作渺）。义士烈女家，风流吾贤绍。
昨见狄相孙，许公人伦表。前期（一作朝）翰林后，屈迹县邑小。
知我碍湍涛，半旬获浩溔。（溔，玉篇：以沼切。上林赋，浩溔演漾。）麾下杀元戎，湖边有飞旐。
孤舟增郁郁，僻路殊悄悄。侧惊猿猱捷，仰羡鹳鹤矫。
礼过宰肥羊，愁当置清醥。人非西喻蜀，兴在北坑赵。
方行郴岸静，未话长沙扰。崔师乞巳至，澧卒用矜少。
问罪消息真，开颜憩亭沼。（原注：闻崔侍御潩乞师于洪府，师已至袁州北，杨中丞琳问罪将士，自澧上达长沙矣。钱谦益曰：旧书本传：甫游衡山，寓居耒阳。啗牛肉白酒，一夕而卒于耒阳。元稹墓志：扁舟下荆[2385]楚间，竟以寓卒，旅殡岳阳。公卒于耒阳，殡于岳阳，史志皆可考据。近代有为杜工部耒阳祠堂记者，大略曰：子美出瞿塘，下江陵。登岳阳楼，览衡岳。抵耒阳，适江水暴涨，为惊湍所漂，仅得遗靴，因垒土筑虚冢瘗之。解缙有诗云：蔡伦池上雾如纸，杜老祠前秋日黄。为问靴洲江上水，流船三日到衡阳。按此则杜甫之殁，不特以牛肉白酒，并罹汨
罗之酷矣。耒阳县志：杜甫祠暮在县治北二里。苕溪渔隐谓考襄阳、岳阳俱无杜甫墓，惟耒阳有之。大抵贤者所在，人各引以为重，不妨耒阳自葬子美之遗靴。而嗣业所葬，元稹所志，乃在巩县首阳，可不必聚辨也。）
[页]卷,册....[2386]223,7
第350笔
　　　　冬日洛城北谒玄元皇帝庙　杜甫
　　原注：庙有吴道子画五圣图。唐书：高宗干封元年，追尊老子为玄元
　　皇帝，制两京诸州各置庙。在东都者，改为太微宫。此诗作于称庙之
　　时，当是开元末年。
配极玄都閟，凭虚（一作高，一作空）禁御（一作蘌）长。守祧严具礼（老君庙置令、丞各一员），掌节镇非常。
碧瓦初寒外，金茎一气旁。山河扶绣户，日月近雕梁。
仙李盘根大，（老子生而能言，指李树为姓。唐以李氏出自老君，追崇为祖。）猗兰奕叶光。世家遗（一作随）旧史，（开元中，奉敕升老子、庄子为列传首，在伯夷之上。）道德付（一作冠）今王。（明皇亲注道德经，令举子习之。减尚书、论语，而考试老子。）
画手看前辈，吴生（吴道子，阳翟人）远擅场。森罗移地轴，妙绝动宫墙。
五圣（天宝八年，明皇以符瑞相继。上高祖、太宗、高宗、中宗、睿宗谥号，又画像于老君庙壁）联（一作连）龙衮，千官列（一作引）雁行。冕旒俱秀发，旌旆尽飞扬。
翠柏深留景，红梨迥得霜。风筝吹玉柱，露井冻（一作动）银床。
身退卑周室，经传拱汉皇。谷神（老子：谷神不死。注：谷，养也，神乃五藏之神。）如不死，养拙更何乡（一作方）。
[页]卷,册....[2387]224,7
第351笔
　　　　赠韦左丞丈（济。天宝七年，以韦济为河南尹，迁尚书左丞。）　杜甫
左辖（六典，左右丞掌管辖省事，纠察宪章）频虚位，今年得旧儒。相门韦氏在，经术汉臣（一作官）须。
时议归前烈（一作[2387]列），天伦恨莫俱。（嗣立三子，孚、恒、济皆知名，孚、恒皆先殁。）鸰原荒宿草，凤沼接亨衢。
有客虽安命，衰落岂壮夫。家人忧几杖，甲子混泥途。
不谓矜余力，还来谒大巫。岁寒仍顾遇，日暮且踟蹰。
老骥思千里，饥鹰待一呼。君能微感激，亦足慰榛芜（一作折骨效区区）。
[页]卷,册....[2388]224,7
第352笔
　　　　投赠哥舒开府（翰）二十韵　杜甫
　　翰乃突骑施首领哥舒部落之裔，蕃人多以部落为氏。初为王忠嗣衙将
　　，后代为节度，屡著功河西，进封平西郡王。
今代麒麟（一作骐𬴊）阁，何人第一功。君王自神武，驾驭必英雄。
开府当朝杰，论兵迈古风。先锋百胜（一作战）在，略地（一作妙略）两隅空。
青海无（一作飞）传箭，天山早挂弓。廉颇仍走敌，魏绛巳和戎。
每惜河湟弃，新兼节制通。智谋垂睿（一作眷）想，出入冠诸公。
日月低秦树，乾坤绕汉宫。胡人愁逐北，宛马又从东。
受命边沙（一作军麾）远，归来御席同。轩墀曾宠鹤，畋猎旧非熊。
茅土加名数，山河誓始终。策行遗（一作宜）战伐，契合动昭融。
勋业青冥上，交亲气概中。未为珠履客，已见（一作是）白头翁。
壮节初题柱，生涯独转蓬。几年春草歇，今日暮途穷。
军事留孙楚，行间识吕蒙。（一作乡曲轻周处，将军拔吕蒙。严武、高适辈皆共军事，鲁炅、曲环辈皆其部将。）防身一长剑，将欲倚崆峒。（一作腰间有长剑，聊欲倚崆峒）
[页]卷,册....[2388]224,7
第353笔
　　　　上韦左相二十韵（见素）　杜甫
　　天宝元年，改侍中为左相，中书令为右相。十五载，见素从明皇幸蜀
　　，至巴西，诏兼左相，封豳国公。
凤历轩辕纪，龙飞四十春。八荒开寿域，一气转洪钧。
霖雨思贤佐，丹青忆老（一作直，一作旧）臣。（原注：相公之先人，遗风余烈，至今称之。）应图求骏马，惊代得麒麟。
沙汰江河浊，调和鼎鼐新。韦贤初相汉，范叔已归秦。
盛[2388]业今如此，传经固绝伦。豫樟深出地，沧海阔无津。
北斗司喉舌，东方（顾命：司马第四，毕公领之。康王之诰：毕公率东方诸侯入应门右。见素兼兵部尚书，故以毕公比之。）领搢绅。持衡留藻鉴，听履上星辰。
独步才超古，余波德照邻（一作余阴照北邻）。聪明过管辂，尺牍倒陈遵。
岂是池中物，由来席上珍。庙堂知至理，风俗尽还淳。
才杰俱登用，愚蒙但隐沦。长卿多病久，子夏索居频（一作贫）。
回首驱流俗，生涯似众人。巫咸不可问，邹鲁莫容身。
感激时将晚，苍茫兴有神。为公（一作君）歌此曲，涕泪在衣巾。
[页]卷,册....[2389]224,7
第354笔
　　　　奉赠太常张卿二十韵（均。黄鹤云：均未尝为太常卿，此诗当是赠垍之误。）　杜甫
方丈三韩外，昆仑万国西。建标天地阔，诣绝古今迷。
气得神仙迥，恩承雨露低（时均以求仙得幸）。相门清议众，儒术大名齐。
轩冕罗天（一作高）阙，琳琅识介珪。伶官诗必诵，夔乐典犹稽。
健笔凌鹦鹉，铦锋莹𬸯鹈。友于皆挺拔，公望各端倪。
通籍逾青琐，亨衢照紫泥。灵虬传夕箭，归马散霜蹄。
能事闻重译，嘉谟及远黎。弼谐方一展，班序更何跻。
适越空颠踬，游梁竟惨凄。谬知终画虎，微分是醯鸡。
萍泛（一作迹）无休日，桃阴想旧蹊。吹嘘人所羡，腾跃事仍暌。
碧海真难涉，青云不可梯。顾深惭（一作忘）锻炼，才小辱提携。
槛束哀猿叫（一作巧），枝惊夜鹊栖。几时陪羽猎，应指钓璜溪。
[页]卷,册....[2389]224,7
第355笔
　　　　敬赠郑谏议十韵　杜甫
谏官非不达，诗义早知名。破的由来事，先锋孰敢争。
思飘云物外（一作动），律中鬼神惊。毫发无遗恨，波澜独老成。
野人宁得所，天意薄浮生。多病休儒服，冥搜信客旌。
筑居仙缥缈，旅食岁峥嵘。使者求颜阖，诸公厌祢衡。
将期一诺（一作语）重，欻使寸心倾。君见途穷哭，宜忧阮步兵。
[页]卷,册....[2389]224,7
第356笔
　　　　奉赠鲜于京兆二十韵（鲜于仲通，天宝末为京兆尹。）　杜甫
王国称多土，贤良复几人。异才应间出（一作世），爽气必殊伦。
始见张京兆，宜居汉近臣。骅骝开道路，雕鹗离风尘。
侯伯知何等（一作算），文章实致身。奋飞超等级，容易失沈沦。
脱略磻谿钓，操持郢匠斤。云霄今已逼，台衮更谁亲。
凤穴雏皆好，龙门客又新。义声纷感激，败绩自逡巡。
途远（一作永）欲何向，天高难重陈。学诗犹孺子（一作子夏），乡赋念（一作忝）嘉宾。
不得同晁错，吁嗟后郄诜。计疏疑翰墨，时过忆松筠。
献纳纡皇眷，中间谒紫宸。且随诸彦集，方觊薄才伸。
破胆遭前政（谓李林甫），阴谋独秉钧。微生沾忌刻，万事益酸辛。
交合丹青地，恩倾雨露辰。有儒愁饿死，早晚报平津。
[页]卷,册....[2390]224,7
第357笔
　　　　赠特进汝阳王二十韵　杜甫
特进群公表，天人夙德升。霜蹄千里骏，风翮九霄鹏。
服礼求毫发，惟（一作推）忠忘寝兴。圣情常有眷，朝退若无凭。
仙醴（一作酝）来（一作求）浮蚁，奇毛或赐鹰。清关尘不杂，中使日相乘。
晚节嬉游简，平居孝义称。自多亲棣萼，谁敢问山陵。（宁王宪薨，谥让皇帝，墓号惠陵。子琎表辞，不许。）
学业醇儒富，辞（一作才）华哲匠能。笔飞鸾耸立，章罢凤𬸣腾。
精理通谈笑，忘形向友朋。寸长（一作肠）堪缱绻，一诺岂骄矜。
已忝归曹植，何知对李膺。招要恩屡至，崇重力难胜。
披雾初欢夕，高秋爽气澄。尊罍临极浦，凫雁宿张灯。
花月穷游宴，炎天避郁蒸。研寒金井水，檐动玉壶冰。
瓢饮唯三径，岩栖在百层（一作岩居异一塍）。且（一作谬）持蠡测海，况挹酒如渑。
鸿宝宁全秘，丹梯庶可凌。淮王门有（一作下）客，终不愧孙登。
[页]卷,册....[2390]224,7
第358笔
　　　　郑驸马宅宴洞中（明皇临晋公主下嫁郑潜曜，神木原有莲花洞，乃郑氏故居）　杜甫[2390]
主家阴洞细烟雾，留客夏簟清（一作青）琅玕。春酒杯浓琥珀薄，冰浆碗碧玛瑙寒。
误疑茅堂（一作屋）过江麓（一作底），已入风磴霾云端。自是秦楼压郑谷，时闻杂佩声珊珊。
[页]卷,册....[2391]224,7
第359笔
　　　　李监宅（一作李盐铁。一云：开元中，李令问为秘书监，饮馔豪奢，或即其人。尚有一首，见吴若逸诗中。）　杜甫
尚觉王孙贵，豪家意颇浓。屏开金孔雀，褥隐绣芙蓉。
且食双鱼美，谁看异味重。门阑多喜色，女婿近乘龙。
[页]卷,册....[2391]224,7
第360笔
　　　　重题郑氏东亭（原注：在新安界。）　杜甫
华亭入翠微，秋日乱清晖。崩石攲山树，清（一作晴）涟曳水衣（苔也）。
紫鳞冲岸跃，苍隼护巢归。向晚寻征路，残云傍马飞。
[页]卷,册....[2391]224,7
第361笔
　　　　题张氏隐居二首　杜甫
春山无伴独相求，伐木丁丁山更幽。涧道余寒历冰雪，石门斜日到林丘。
不贪夜识金银气，远害朝看麋鹿游。乘兴杳然迷出（一作去）处，对君疑是泛虚舟。

之子时相见，邀人晚兴留。霁（一作济）潭鳣发发，春草鹿呦呦。
杜酒偏劳劝，张梨不外求。前村山路险，归醉每无愁。

[页]卷,册....[2391]224,7
第362笔
　　　　天宝初南曹小司寇舅于我太夫人（甫祖母卢氏）堂下累（一作垒）土为山一匮（一作篑，诗同。）盈尺以代彼朽木承诸焚香瓷瓯瓯甚安矣旁植慈竹盖兹数峰嵚岑婵娟宛有尘外数（一本无数字，一作格。）致乃不知兴之所至而作是诗　杜甫[2391]
一匮功盈尺，三峰意出群。望中疑在野，幽处欲生云。
慈竹春阴覆，香炉晓势分。惟南将献寿，佳气日氛氲。
[页]卷,册....[2392]224,7
第363笔
　　　　龙门（即伊阙）　杜甫
龙门横野断，驿树出城来。气色皇居近，金银佛寺开。
往还时屡改，川水（一作陆）日悠哉。相阅征途上，生涯尽几回。
[页]卷,册....[2392]224,7
第364笔
　　　　奉寄河南韦尹丈人（原注，甫敝庐在偃师，承韦公频有访问，故有下句，韦即韦济。）　杜甫
有客传河尹，逢人问孔融。青囊仍隐逸，章甫尚西东。
鼎食分（一作为）门户，词场继国风。尊荣瞻地绝，疏放忆途穷。
浊酒寻陶令，丹砂访葛洪。江湖漂短（一作裋）褐，霜雪满飞蓬。
牢落乾坤大，周流（一作旋）道术空。谬惭知蓟子，真怯笑扬雄。
盘错神明惧，讴歌德义丰。尸乡余土室，难说祝（一作谁话喌）鸡翁。（偃师县有尸乡亭，翁居尸乡北山下。）
[页]卷,册....[2392]224,7
第365笔
　　　　赠李白　杜甫
秋来相顾尚飘蓬，未就丹砂愧葛洪。痛饮狂歌空度日，飞扬跋扈为谁雄。
[页]卷,册....[2392]224,7
第366笔
　　　　与任城许主簿游南池（池在济宁州境）　杜甫
秋水通沟洫，城隅进（一作集）小船。晚凉看洗马，森木乱鸣蝉。
菱熟经时（一作旬）雨，蒲荒八月天。晨朝降白露，遥池旧青毡。
[页]卷,册....[2392]224,7
第367笔
　　　　登兖州城楼　杜甫[2392]
东郡趋庭日（时甫父闲为兖州司马），南楼纵目初。浮云连海岳（一作岱），平野入青徐。
孤嶂秦碑在，荒城鲁殿余。从来多古意，临眺独踌躇。
[页]卷,册....[2393]224,7
第368笔
　　　　刘九法曹郑瑕丘石门宴集　杜甫
秋水清无底，萧然静客心。掾曹乘逸兴，鞍马去相寻（一作到荒林）。
能吏逢联璧，华筵直一金。晚来横吹好，泓下亦龙吟。（一作尊酒宜如此，人生复至今。白头逢晚岁，相顾一悲吟）
[页]卷,册....[2393]224,7
第369笔
　　　　暂如临邑至㟙（音宅）山湖亭奉怀李员外率尔成兴（鹊山湖在历城东门外，㟙疑鹊之误。）　杜甫
野亭逼湖水，歇马高林间。鼍吼风奔浪，鱼跳日映山。
暂游阻词伯，却望怀青关。霭霭生云雾，唯应促驾还。
[页]卷,册....[2393]224,7
第370笔
　　　　对雨书怀走邀许十一簿公（一作许主簿）　杜甫
东岳云峰起，溶溶满太虚。震雷翻幕燕，骤雨落河（一作溪）鱼。
座对贤人酒，门听长者车。相邀愧泥泞，骑马到阶除。
[页]卷,册....[2393]224,7
第371笔
　　　　巳上人茅斋（旧注谓齐己，非。）　杜甫
巳公茅屋下，可以赋新诗。枕簟入林僻，茶瓜留客迟。
江莲摇白羽，天棘（天门冬，蔓高丈余，其叶如丝。通志：柳一名天棘，则非蔓矣。）梦（一作蔓）青丝。空忝许询辈，难酬支遁词。
[页]卷,册....[2393]224,7
第372笔
　　　　房兵曹胡马诗　杜甫
胡马大宛名，锋棱瘦骨成。竹批双耳峻，风入四蹄轻。
所向无空阔，真堪托死生。骁腾有如此，万里可横[2393]行。
[页]卷,册....[2394]224,7
第373笔
　　　　画鹰　杜甫
素练风（一作如）霜起，苍鹰画作殊。㧐（荀勇切，竦也）身思狡兔，俱目似愁胡。
绦旋光堪擿，轩楹势可呼。何当击凡鸟，毛血洒平芜。
[页]卷,册....[2394]224,7
第374笔
　　　　与李十二白同寻范十隐居（李白集有寻鲁城北范居士诗）　杜甫
李侯有佳句，往往似阴铿。余亦东蒙客，怜君如弟兄。
醉眠秋共被，携手日（一作月）同行。更想幽期处，还寻北郭生。
入门高兴发，侍立小童清。落景闻寒杵，屯云对古城。
向来吟橘颂，谁（一作惟）欲（一作与）讨莼羹。不愿论簪笏，悠悠沧海情。
[页]卷,册....[2394]224,7
第375笔
　　　　临邑舍弟书至苦雨黄河泛溢堤防之患簿领所忧因寄此诗用宽其意　杜甫
　　甫有送弟颖赴齐州诗，或颖曾官临邑。
二仪积风雨，百谷漏波涛。闻道洪河坼，遥（一作迳）连沧海高。
职思（一作司）忧悄悄，郡国诉嗷嗷。舍弟卑栖邑，防川领簿曹。
尺书前日至，版筑不时操。难假鼋鼍力，空瞻乌鹊毛。
燕南吹畎亩，济上没蓬蒿。螺蚌满近郭，蛟螭乘九皋。
徐关深水府，碣石小秋毫。白屋留孤树，青天（一作云）矢（一作失）万艘。
吾衰同泛梗，利涉想蟠桃。倚（一作却）赖天涯钓，犹能掣巨鼇。
[页]卷,册....[2394]224,7
第376笔
　　　　过宋员外之问旧庄（原注：员外季弟执金吾见知于代，故有下句）　杜甫
　　宋之问，官考公员外郎，自羽林将军出为剑南节度。[2394]
宋公旧池馆，零落守（一作首）阳阿。枉道祗从入，吟诗许更过。
淹留问耆老，寂寞向山河。更识将军树，悲风日暮多。
[页]卷,册....[2395]224,7
第377笔
　　　　夜宴左氏庄　杜甫
风林（一作林风）纤月落，衣露净（一作静）琴张。暗水流花径，春星带草堂。
检书烧烛短，看（一作说）剑（一作煎茗）引杯长。诗罢闻吴咏，扁舟意不忘。
[页]卷,册....[2395]224,7
第378笔
　　　　送蔡希曾（一作鲁）都尉还陇右因寄高三十五书记（原注，时哥舒入奏勒蔡子先归。）　杜甫
蔡子勇成癖，弯弓西射胡。健（一作男）儿宁斗死，壮士耻为儒。
官是先锋得，材缘挑（上声）战须。身轻一鸟过，枪急万人呼。
云幕随开府，春城赴（一作入）上都。马头金狎帢（一作匼匝，一作帢匝），驼背锦糢糊。
咫尺云（一作雪）山路（一作自至青云外），归飞青（一作西）海隅。上公犹（一作独）宠锡，突将且前驱。
汉使（一作水）黄河远，凉州白麦枯。因君问消息，好在阮元瑜。
[页]卷,册....[2395]224,7
第379笔
　　　　春日忆李白　杜甫
白也诗无敌（一作数），飘然思不群。清新庾开府，俊逸（一作豪迈）鲍参军。
渭北春天树，江东日暮云。何时一尊酒，重与细论（一作话斯）文。
[页]卷,册....[2395]224,7
第380笔
　　　　赠陈二补阙　杜甫
世儒多汩没，夫子独声名。献纳开东观，君王问长卿。
皂雕寒始（音试）急，天马老能行。自到青冥里，休看白发生。
[页]卷,册....[2395]224,7
第381笔
　　　　寄高三十五书记（适）　杜甫
叹惜高生老，新诗日又多。美名人不及，佳句法如何。
主将收才子，崆峒足凯歌。闻君已朱绂，且得慰蹉跎。
[页]卷,册....[2396]224,7
第382笔
　　　　送裴二虬作尉永嘉　杜甫
孤屿亭何处，天涯水气中。故人官就此，绝境兴（一作与）谁同。
隐吏逢梅福，游山忆谢公。扁舟吾已就（一作具，一作买），把钓（一作只是）待秋风。
[页]卷,册....[2396]224,7
第383笔
　　　　城西陂泛舟（即渼陂）　杜甫
青蛾皓齿在楼船，横笛短箫悲远天。春风自信牙樯动，迟日徐看锦缆牵。
鱼吹细浪摇歌（一作攲）扇，燕蹴飞花落舞筵。不有小舟能荡桨（一作䒂），百壶那送酒如泉。
[页]卷,册....[2396]224,7
第384笔
　　　　赠田九判官（梁丘。哥舒翰讨安禄山，以田梁丘为行军司马。）　杜甫
崆峒使节上青霄，河陇降王款圣朝。宛马总肥春（或作秦）苜蓿，将军只数汉（一作霍）嫖姚。（此言哥舒翰，下言田梁丘。）
陈留阮瑀谁争长，京兆田郎（汉灵帝目田凤为京兆田郎）早见招。麾下赖君才并入，独能无意向渔樵。
[页]卷,册....[2396]224,7
第385笔
　　　　赠献纳使（一本无使字）起居田舍人（澄）　杜甫
献纳司存雨露边（一作偏），地分清切任才贤。舍人退食收封事，宫女开函近（一作棒）御筵。
晓漏追飞（一作趋）青琐闼，晴窗点检白云篇。扬雄更有河东赋，唯待吹嘘送上天。
[页]卷,册....[2396]224,7
第386笔
　　　　送韦书记赴安西　杜甫[2396]
夫子欻通贵，云泥相望悬。白头无藉（无所依藉也，作籍误）在，朱绂有哀怜。
书记赴三捷（一作接），公车留二年。欲浮江海去，此别意苍（一作茫）然。
[页]卷,册....[2397]224,7
第387笔
　　　　陪郑广文游何将军山林十首（山林在韦曲西塔陂）　杜甫
不识南塘（一作唐）路，今知第五桥。名园依绿水，野竹上青霄。
谷口旧相得，濠梁同见招。平生为幽兴，未惜马蹄遥。

百顷风潭上，千重（一作章）夏木清。卑枝低结子，接叶暗巢莺。
鲜鲫银丝脍，香芹碧涧羹。翻疑柁楼底，晚饭越中行。

万里戎王子（旧注谓月支花名），何年别月支。异花开绝域，滋蔓匝清池。
汉使徒空到，神农竟不知。（言此花张骞未经见，本草未经载也）露翻兼雨打，开坼日（一作渐）离披。

旁舍连高竹，疏篱带晚花。碾涡深没马，藤蔓曲藏（一作垂）蛇。
词赋工无（一作何）益，山林迹未赊。尽捻（同拈）书籍卖，来问尔东家。

賸水沧江破，残山碣石开。绿垂风折笋，红绽雨肥梅。
银甲弹筝用，金鱼（一作盘）换酒来。兴移无洒扫，随意坐莓苔。

风磴吹阴（一作梅）雪，云门吼瀑泉。酒醒思卧簟，衣冷欲（一作得）装绵。
野老来看客，河鱼不取钱。只疑淳朴处，自有一山川。

棘（一作梀，音同棘）树寒云色，茵𫈟（蒿类，因陈苗而生，故名）春藕香。脆添生菜美，阴益（一作盖）食单（一作簟）凉。
野鹤清[2397]晨出（一作至），山精（山精如人，一足，长四尺，夜出昼匿）白日藏。石林蟠水府，百里独苍苍。

忆过杨柳渚，走马定昆池（安乐公主凿定昆池）。醉把青荷叶，狂遗白接㒿。
刺船思郢客，解水乞吴儿。坐对秦山晚，江湖兴颇随。

床上书连屋，阶前树拂云。将军不好武，稚子总能文。
醒酒微风入，听诗静夜分。𫄨衣挂萝薜，凉月白纷纷。

幽意忽不惬，归期无奈何。出门流水注（一作住），回首白云（一作杂花）多。
自笑灯前舞，谁怜醉后歌。祗应与朋好，风雨亦来过。

[页]卷,册....[2398]224,7
第388笔
　　　　重过何氏五首　杜甫
问讯东桥竹，将军有报书。倒衣还命驾，高枕乃吾庐。
花妥莺捎蝶，溪喧獭趁鱼。重来休沐地，真作野人居。

山雨尊仍在，沙沈榻未移。犬迎曾（一作憎闲）宿客，鸦护落巢儿。
云薄翠微寺，（长安县南太和谷有太和宫。后改翠微宫，又改寺。）天清（一作寒）黄子陂（在樊川）。向来幽兴极，步屣（一作履，一作屐）过东篱。

落日平台上，春风啜茗时。石阑斜点（一作照）笔，桐叶坐题诗。
翡翠鸣衣桁，蜻蜓立钓丝。自今幽兴熟，（一作自逢今日兴）来往亦无期。

颇怪朝参懒，应耽野趣长。雨抛金锁甲，苔卧绿沈枪。
手自移蒲柳，家才足稻粱。看君用幽意，白日到羲皇。[2398]

到此应常宿，相留可判年。蹉跎暮容色（一作鬓），怅望好林泉。
何路（一作日）沾微禄，归山买薄田。斯游（一作终身）恐不遂，把酒意茫然。

[页]卷,册....[2399]224,7
第389笔
　　　　冬日有怀李白　杜甫
寂寞书斋里，终朝独尔思。更寻嘉树传，不忘角弓诗。
短（一作裋）褐风霜入，还丹日月迟。未因乘兴去，空有鹿门期。
[页]卷,册....[2399]224,7
第390笔
　　　　杜位宅守岁　杜甫
　　位出襄阳房，官考功员外郎，湖州刺史，后因李林甫诸婿，贬新州。
　　甫又有寄从弟位诗云：近闻宽法离新州是也。
守岁阿戎（一作咸。通鉴注：晋、宋间人多呼弟为阿戎）家，椒盘已颂花。盍簪喧枥马，列炬散林鸦。
四十明朝过，飞腾暮景斜。谁能更拘束，烂醉是生涯。
[页]卷,册....[2399]224,7
第391笔
　　　　与鄠县源大少府宴渼陂（得寒字）　杜甫
应为西陂好，金钱罄一餐。饭抄云子（碎云母，比米之白）白，瓜嚼水精寒。
无计回船下，空愁避酒难。主人情烂熳，持答翠琅玕。
[页]卷,册....[2399]224,7
第392笔
　　　　崔驸马山亭宴集（京城东有崔惠童驸马山池）　杜甫
萧史幽栖地，林间蹋凤毛。洑流何处入，乱石闭门高。
客醉挥金碗，诗成得绣袍。清秋多宴会（一作赏乐），终日困香醪。
[页]卷,册....[2399]224,7
第393笔
　　　　九日杨奉先会白水崔明府　杜甫[2399]
今日潘怀县（潘岳），同时陆浚仪（陆云）。坐开桑落酒，来把菊花枝。
天宇清霜净，公堂宿雾披。晚酣留客舞，凫舄共差池（一作参差）。
[页]卷,册....[2400]224,7
第394笔
　　　　赠翰林张四学士（垍）　杜甫
翰林逼华盖，（华盖九星，蔽覆帝座。）鲸力破沧溟。天上张公子，宫中汉客星。（汉成帝每与张放微行，称富平侯家，故童谣曰：张公子，时相见。徐陵诗：张星旧在天河上。）
赋诗拾翠殿，佐酒望云亭。紫诰仍兼绾，黄麻似六经。
内分（一作颁）金带赤，恩与荔枝青。无复随高凤，空余泣聚萤。
此生任春草，垂老独漂萍。傥忆山阳会，悲歌在一听。
[页]卷,册....[2400]224,7
第395笔
　　　　送张二十参军赴蜀州因呈杨五侍御　杜甫
好去张公子，通家别恨添。两行秦树直，万点（一作朵）蜀山尖。
御史新骢马，参军旧紫髯。皇华吾善处，于汝定无嫌。
[页]卷,册....[2400]224,7
第396笔
　　　　陪诸贵公子丈八沟携妓纳凉晚际遇雨二首（下杜城西有第五桥、丈八沟）　杜甫
落日放船好，轻风生浪迟。竹深留客处，荷净纳凉时。
公子调冰水，佳人雪藕丝。片云头上黑，应是雨催诗。

雨来沾席上，风急（一作恶）打船头。越女红裙湿，燕姬翠黛愁。
缆侵堤柳系，幔宛（一作卷）浪花浮。归路翻萧飒，陂塘五月秋。
[页]卷,册....[2400]224,7
第397笔
　　　　白水明府舅宅喜雨（得过字）　杜甫
吾舅政如此，古人谁复过。碧山晴又湿，白水雨偏多。
精祷既不昧，欢娱将谓何。汤年旱颇甚，今日醉弦[2400]歌。
[页]卷,册....[2401]224,7
第398笔
　　　　陪李金吾花下饮　杜甫
胜地初相引，余（一作徐）行得自娱。见轻吹鸟毳，随意数花须。
细草称偏（一作偏称）坐，香醪懒再酤。醉归应犯夜，可怕李金吾。
[页]卷,册....[2401]224,7
第399笔
　　　　赠高式颜　杜甫
昔别是（一作人）何处，相逢皆老夫。故人还寂寞，削迹共艰虞。
自失论文友，空知卖酒垆。平生飞动意，见尔不能无。
[页]卷,册....[2401]224,7
第400笔
　　　　赠比部萧郎中十兄（原注，甫从姑子也。）　杜甫
有美生人杰，由来积德门。汉朝丞相系，梁日帝王孙。
蕴藉为郎久，魁梧秉哲尊。词华倾后辈，风雅蔼孤骞。
宅相荣姻戚，儿童惠讨论。见知真自幼，谋拙丑（一作愧）诸昆。
漂荡云天阔，沈埋日月奔。致君时已晚，怀古意空存。
中散山阳锻，愚公野谷（杜山北有愚公谷）村。宁纡长者辙，归老任乾坤。
[页]卷,册....[2401]224,7
第401笔
　　　　九日曲江　杜甫
缀席茱萸好，浮舟菡萏衰。季秋时欲半（一作百年秋已半），九日意兼悲。
江水清源曲，荆门此路疑。晚来（一作年）高兴尽，摇荡菊花期。
[页]卷,册....[2401]224,7
第402笔
　　　　承沈八丈东美除膳部员外阻雨未遂驰贺奉寄此诗（东美乃佺期之字）　杜甫
今日西京掾，多除内省郎。（原注：府掾四人，同日拜郎。）通家惟沈氏，谒帝似冯唐。
诗律群公问，儒门旧史长。清[2401]秋便寓直，列宿顿辉光。
未暇申宴（一作安）慰，含情空激扬。司存何所比，膳部默凄伤。（原注：甫大父昔任此官）
贫贱人事略，经过霖潦妨。礼同诸父长，恩岂布衣忘。
天路牵骐骥，云台引栋梁。徒怀贡公喜，飒飒鬓毛苍。
[页]卷,册....[2402]224,7
第403笔
　　　　奉留赠集贤院崔于二学士（国辅、休烈）　杜甫
昭代将垂白，途穷乃叫阍。气冲星象表，词感帝王尊。
天老（黄帝以天老配中台）书题目，春官验讨论。倚风遗鶂路，随水到龙门。
竟与蛟螭杂，空闻（一作宁闻，一作宁无）燕雀喧。青冥犹契阔（一作连澒洞），陵厉不（一作小）飞翻。
儒术诚难起，家声庶已存。故山多药物，胜概忆桃源。
欲整还乡旆，长怀禁掖垣。谬称三赋在，难述二公恩。（原注：甫献三大礼赋出身，二公常谬称述。）
[页]卷,册....[2402]224,7
第404笔
　　　　故武卫将军挽歌三首　杜甫
严警当寒夜，前军落大星。壮夫思感（一作敢）决，哀诏惜精灵。
王者今无战，书生已勒铭。封侯意疏阔，编简为谁青。

舞剑过人绝，鸣弓射兽能。铦锋行惬顺，猛噬失𫏋腾。
赤羽（一作雨）千夫膳，黄河十月冰。横行沙漠外，神速至今称。

哀挽青门去，新阡绛水遥。路人纷雨泣，天意飒风飘。
部曲精仍锐，匈奴气不骄。无由睹雄略，大树日萧萧。

[页]卷,册....[2402]224,7
第405笔
　　　　官定后戏赠（原注：时免河西尉，为右卫率府兵曹。）　杜甫[2402]
不作河西尉，凄凉为折腰。老夫怕趋走，率府且逍遥。
耽酒须微禄，狂歌托圣朝。故山归兴尽，回首向风飙。
[页]卷,册....[2403]224,7
第406笔
　　　　九日蓝田崔氏庄　杜甫
老去悲秋强自宽，兴来今（一作终）日尽君欢。羞将短发还吹帽，笑倩旁人为正冠。
蓝水远从千涧落，玉山高并两峰寒。明年此会知谁健（一作在），醉（一作再）把茱萸子细看。
[页]卷,册....[2403]224,7
第407笔
　　　　崔氏东山草堂　杜甫
爱汝玉山草堂静，高秋爽气相（一作多）鲜新。有时自发钟磬响，落日更见渔樵人。
盘剥白鸦谷（谷在县东南二十里）口栗，饭煮青泥坊（县有青泥驿）底芹（一作莼）。何为西庄王给事，柴门空闭锁（一作好）松筠。（王维官给事中，晚筑辋川别业，后舍为清源寺。）
[页]卷,册....[2403]224,7
第408笔
　　　　对雪　杜甫
战哭多新鬼，愁吟独老翁。乱云低薄暮，急雪舞回风。
瓢弃（一作弄）尊无绿，炉存火似红。数州消息断，愁坐正书空。
[页]卷,册....[2403]224,7
第409笔
　　　　月夜　杜甫
今夜鄜州月，闺中只独看。遥怜小儿女，未解忆长安。
香雾云鬟湿，清辉玉臂寒。何时（一作当）倚虚幌，双照泪痕干。
[页]卷,册....[2403]224,7
第410笔
　　　　遣兴　杜甫[2403]
骥子（宗武小字）好男儿，前年学语时。问知人客姓，诵得老夫诗。
世乱怜渠小，家贫仰母慈。鹿门携不遂（一作有处），雁足系难期（一作鸟道去无期）。
天地军麾满，山河战角悲。傥（一作东）归免相失，见日（一作尔）敢辞迟。
[页]卷,册....[2404]224,7
第411笔
　　　　元日寄韦氏妹　杜甫
近闻韦氏妹，迎在汉钟离。郎伯殊方镇，京华旧国移。
春城回北斗，郢树发南枝。不见朝正使，啼痕满面垂。
[页]卷,册....[2404]224,7
第412笔
　　　　春望　杜甫
国破山河在，城春草木深。感时花溅泪，恨别鸟惊心。
烽火连三月，家书抵万金。白头搔更短，浑欲不胜簪。
[页]卷,册....[2404]224,7
第413笔
　　　　忆幼子（原注：字骥子，时隔绝在鄜州。）　杜甫
骥子春犹隔，莺歌暖正繁。别离惊节换，聪慧（一作惠）与谁论。
涧水空山道，柴门老树村。忆渠愁只（一作即）睡，炙背俯晴轩。
[页]卷,册....[2404]224,7
第414笔
　　　　一百五日夜对月　杜甫
无家对寒食，有泪如金波。斫却（一作折尽）月中桂，清光应更多。
仳（一作披）离放红蕊，想像嚬青蛾。牛女漫愁思，秋期犹渡河。
[页]卷,册....[2404]224,7
第415笔
　　　　喜达行在所三首（原注：自京窜自凤翔）　杜甫
西忆岐阳信，无人遂却回。眼穿当（一作看）落日，心死著寒灰。
雾（一作茂）树行相引，莲峰（一作连山）望忽（一作或）开。所亲惊老瘦，辛苦贼中来。

愁（一作秋）思胡笳夕，凄凉汉苑春。生还今日事，间道暂时人。
司隶章初睹，南阳气已新。喜心翻倒极，呜咽泪（一作涕）沾巾。

死去凭谁报，归来始自怜。犹瞻太白雪，喜遇武功天。
影静千官（一作门）里，心苏七校前。今朝汉社稷，新数中兴年。

[页]卷,册....[2405]225,7
第416笔
　　　　得家书　杜甫
去凭游客寄（一作休汝骑），来为附家书。今日知消息，他乡且旧居。
熊儿（宗文小名）幸无恙，骥子最怜渠。临老羇孤极，伤时会合疏。
二毛趋帐殿，一命侍鸾舆。北阙妖氛满，西郊白露初。
凉风新过雁，秋雨欲生鱼。农事空山里，眷言终（一作终篇言）荷锄。
[页]卷,册....[2405]225,7
第417笔
　　　　奉赠严八阁老（唐两省相呼为阁老，时严武为给事中，属黄门省。）　杜甫[2405]
扈圣（一作扈从，一作今日）登黄阁，明公独妙年。蛟龙得云雨，雕鹗在秋天。
客礼容疏放，官曹可（一作许）接联。新诗句句好，应任老夫传。
[页]卷,册....[2406]225,7
第418笔
　　　　奉送郭中丞兼太仆卿充陇右节度使三十韵（郭英乂）　杜甫
诏发西山（一作山西）将，秋屯（一作营）陇右兵。凄凉余部曲，𬊤（一作烜）赫旧家声。（英乂父知运都督陇右，威震西陲。）
雕鹗乘时去，骅骝顾主鸣。艰难须（一作思）上策，容易即前程。
斜日当轩盖，高（一作归）风卷旆旌。松悲天水冷，沙乱雪山清。
和虏犹怀惠，防边不（一作讵）敢惊。古来于异域，镇静示（一作得）专征。
燕蓟奔封豕，周秦触骇鲸。中原何惨黩，余（一作遗）孽尚纵横。
箭入昭阳殿，笳吟细柳营。内人（宜春院女妓谓之内人）红袖泣（一作短），王子白衣行。
宸极祆（一作妖）星动（一作大），园陵（一作林）杀气平。空余金碗出，无复穗帷轻。
毁庙天飞雨，焚宫火彻明。罘罳（织丝为罗网之状，以盖宫殿檐户间）朝共落，棆（棆木似楩）桷夜同倾。
三月师逾整，群胡（一作凶）势就烹。疮痍（一作恭承）亲接战，勇决（一作余勇）冠垂成。
妙誉期元宰，殊恩且列卿。几时回节钺，戮力扫欃枪。（彗星）
圭窦（一作蓬户）三千士，云梯七十城。耻非齐说客，祗（一作甘）似鲁诸生。
通籍微班忝，周行独坐荣。随肩趋漏刻，短发寄（一作愧）簪缨。
径欲依刘表，还疑（一作能无）厌祢衡。渐衰那（一作宁）此别，忍泪独含情。
废邑狐貍语，空村虎豹争。人频坠涂炭，公岂忘精诚。
元帅调新律（一作鼎），前军压旧京。安边仍扈从，莫作（一作无使）后功名。
[页]卷,册....[2406]225,7
第419笔
　　　　送杨六判官使西蕃　杜甫
送远秋风落，西征海气寒。帝京氛祲满，人世别离难。
绝域遥怀怒，和亲愿结欢。敕书怜赞普，兵甲望长安。
宣命（一作令）前程急，惟良待士宽。子云清自守，今日起为官。
垂泪方投笔，伤时即据鞍。儒衣山鸟怪，[2406]汉节野童看。
边酒排金醆（一作碗），夷歌捧玉盘。草轻（一作肥）蕃马健，雪重拂庐干。
慎尔参筹划，从兹正羽翰。归来权可取，九万一朝抟。
[页]卷,册....[2407]225,7
第420笔
　　　　月　杜甫
天上秋期近，人间月影清。入河蟾不没，捣药兔长生。
只益丹心苦，能忝白发明。干戈知满地（一作道），休照国西营。
[页]卷,册....[2407]225,7
第421笔
　　　　留别贾（至）严（武）二阁老两院补阙（得云字。一作两院遗补诸公得闻字）　杜甫
田园须暂往（一作住），戎马惜离群。去远留诗别，愁多任酒醺。
一秋常苦雨，今日始无云。山路时（一作晴）吹角（一作笛），那堪处处闻。
[页]卷,册....[2407]225,7
第422笔
　　　　晚行口号　杜甫
三川不可到，归路晚山稠。落雁浮寒水，饥乌集戍楼。
市朝今日异，丧乱几时休。远愧梁江总，还家尚黑头。
[页]卷,册....[2407]225,7
第423笔
　　独酌成诗　杜甫
灯花何太喜，酒绿（一作色）正相亲。醉里从为客，诗成觉有神。
兵戈犹在眼，儒术岂谋身。共（一作苦）被微官缚，低头愧野人。
[页]卷,册....[2407]225,7
第424笔
　　　　行次昭陵（唐太宗昭陵在醴泉县九嵕山西北，时甫诏许之鄜州视家。道里所经）　杜甫
旧俗疲庸主，群雄问独夫。谶归龙凤质，威定虎狼都。
天属尊尧典，（唐高祖谥神尧，以其传位如让禅也。）神功协[2407]禹谟。风云随绝（一作逸）足，日月继（一作享）高衢。
文物多师古，朝廷半老儒。直词宁戮辱，贤路不崎岖。
往者灾犹降，苍生喘未苏。指麾安率土，荡涤抚洪炉。
壮士悲陵邑，幽人拜鼎湖。玉衣晨自举，铁（一作石）马汗常趋。（潼关之战，贼兵时见黄旗军掠阵，是日奏昭陵前石人马俱流汗）
松柏瞻虚（一作灵）殿，尘沙立暝（一作暗）途。寂寥开国日，流恨满山隅。
[页]卷,册....[2408]225,7
第425笔
　　　　重经昭陵　杜甫
草昧英雄起，讴歌历数归。风尘三尺剑，社稷一戎衣。
翼亮贞文德，丕承戢武威。圣图天广大，宗祀日光辉。
陵寝盘空曲，熊罴守翠微。再窥松柏路，还见（一作有）五云飞。
[页]卷,册....[2408]225,7
第426笔
　　　　喜闻官军已临贼境二十韵　杜甫
胡虏（一作骑）潜京县，官军拥贼壕。鼎鱼犹假息，穴蚁欲何逃。
帐殿罗玄冕，辕门照白袍。秦山当警跸，汉苑入旌旄。
路失（一作湿）羊肠险，云横雉尾高。五原（毕、白鹿、少陵、高阳、细柳）空壁垒，八水（灞、浐、泾、渭、澧、镐、涝、潏）散风涛。
今日看天意，游魂贷尔曹。乞降那更得，尚诈莫徒劳。
元帅归龙种，司空（郭子仪）握（一作拥）豹韬。前军（一作旌，李嗣业）苏武节，左将（仆固怀恩）吕虔刀。
兵气回飞鸟，威声没巨鼇。戈鋋开雪色，弓矢尚（一作向）秋毫。
天步艰方尽，时和运更遭。谁云遗（一作贵）毒螫（一作虿），已是沃腥臊。
睿想（一作思）丹墀近，神行羽卫牢。花门腾绝漠，拓（一作柘）羯（西域呼勇健者为拓羯）渡临洮。
此辈感恩至，羸俘何足操。锋先衣染血，骑突剑吹毛。
喜觉都城动，悲怜（一作连）子女号。家家卖钗钏，只待献春醪。（至德二载九月丁亥，广平王将朔方等军，及回纥、西域之众十五万发凤翔。癸卯，大军入西京。甲辰，捷书至凤翔。）
[页]卷,册....[2408]225,7
第427笔
　　　　收京三首　杜甫
仙仗离丹极，妖星照玉除。须为下殿走，不可好楼居。（一作得非群盗起，难作九重居）
暂屈汾阳驾，（庄子：尧见四子于汾水之阳，窅然丧其天下。）聊飞燕将书。依然七庙略，更与万方初。

生意甘衰白，天涯正寂寥。忽闻哀痛诏，又下圣明朝。
羽翼怀（一作惭）商老，文思忆帝尧。叨逢罪己日，沾洒（一作洒涕）望青霄。（钱谦益曰：收京时，上皇在蜀，诰定行日，肃宗汲汲御丹凤楼下制，故曰忽闻哀痛诏。又下圣明朝，灵武诸臣争夸拥立之功，至有蜀郡、灵武功臣之目，故以商老羽翼刺之。明皇内禅，故目之曰帝尧。肃宗已即大位，而用商老故事，则仍以东朝目之也。）

汗马收宫阙，春城铲贼壕。赏应歌杕杜，归及荐樱桃。
杂虏横戈数（一作槊），功臣甲第高。万方频（一作同）送喜，无乃圣躬劳。

[页]卷,册....[2409]225,7
第428笔
　　　　腊日　杜甫
腊日常（一作年）年暖尚遥，今年腊日冻全消。侵陵雪色还萱草，漏泄春光有（一作是）柳条。
纵酒欲谋良（一作长）夜醉，还（一作归）家初散（一作放）紫（一作北）宸朝。口脂面药随恩泽，（景龙中，腊日赐近臣口脂面药。）翠管银罂下九霄。
[页]卷,册....[2409]225,7
第429笔
　　　　紫宸殿退朝口号　杜甫
户外昭容紫袖垂，双瞻御座引朝仪（宫人引导，至天祐间始革）。香飘合殿春风转，花覆千宫淑景移。
昼漏希（一作声）闻高阁报，天颜有喜近臣知。宫中每出归东省，会送夔龙集（一作到）凤池。
[页]卷,册....[2409]225,7
第430笔
　　　　曲江二首　杜甫
一片花飞减却春，风飘万点正愁人。且看欲尽花经（一作惊）眼，莫厌伤多酒入唇。
江上小堂（一作棠）巢翡翠，花[2409]（一作苑，即芙蓉苑）边高冢卧麒麟。细推物理须行乐，何用（一作事）浮名（一作荣）绊此身。

朝回日日典春衣，每日江头尽醉归。酒债寻常（八尺曰寻，倍寻曰常）行处有，人生七十古来稀。
穿花蛱蝶深深见（一作舞），点水蜻蜓款款（一作缓缓）飞。传语风光共流转，暂时相赏莫相违。
[页]卷,册....[2410]225,7
第431笔
　　　　曲江对酒　杜甫
苑外江头坐不归，水精春（一作宫）殿转霏微。桃花细逐杨花落（一作欲共梨花语），黄鸟时（一作仍）兼白鸟飞。
纵饮久判人共弃，懒朝真与世相违。吏（一作含）情更觉沧洲远，老大悲伤未拂衣。
[页]卷,册....[2410]225,7
第432笔
　　　　曲江对（一作值）雨　杜甫
城上春云覆苑墙，江亭晚色静年（一作天）芳。林花著雨燕脂落（一作湿），水荇牵风翠带长。
龙武新军深（一作经）驻辇，芙蓉别殿谩焚香。何时诏（一作重）此金钱会，暂（一作烂）醉佳人锦瑟旁。（钱谦益曰：此亦怀上皇南内之诗也。玄宗用万骑军以平韦氏，改为龙武军，亲近宿卫，于兴庆宫南楼。每置酒眺望，必由夹城以达曲江芙蓉苑。今深居南内，昔日之驻辇游幸，皆不可得。金钱之会，亦无复开元之盛矣。）
[页]卷,册....[2410]225,7
第433笔
　　　　奉和贾至舍人早朝大明宫（贾至，洛阳人，与父曾俱中书舍人。）　杜甫
五夜漏声催晓箭，九重（一作天）春色醉仙桃。旌旗日暖龙蛇动，宫殿风微燕雀高。
朝罢香烟携满袖，诗成珠玉在挥毫。欲知世掌丝纶美，（原注：舍人先世尝掌丝纶）池上于（一作如）今有（一作得）凤毛。
[页]卷,册....[2410]225,7
第434笔
　　　　宣政殿退朝晚出左掖（掖门在两旁，如人之臂掖。）　杜甫
天门日射黄金牓，春殿晴曛（一作熏）赤羽旗。宫草微微（一作霏霏）承委佩，𬬻烟细细驻游丝。
云近蓬莱常好（一作[2410]五）色，雪残𫛛鹊（观名）亦多时。侍臣缓步归青琐，退食从容出每迟。
[页]卷,册....[2411]225,7
第435笔
　　　　题省中院壁（一本无院字）　杜甫
掖垣竹埤梧十寻，洞门对霤（一作雪）常阴阴。落花游丝白日静，鸣鸠乳燕青春深。
腐儒衰晚谬通籍，退食迟回违寸心。衮职曾无一字补，许身愧比双南金。
[页]卷,册....[2411]225,7
第436笔
　　　　春宿左省　杜甫
花隐掖垣暮，啾啾栖鸟过。星临万户动，月傍九霄多。
不寝（一作寐）听金钥（一作锁），因风想玉珂。明朝有封事，数问夜如何。
[页]卷,册....[2411]225,7
第437笔
　　　　送翰林张司马（一作学士）南海勒碑（原注：相国制文）　杜甫
冠冕通南极，文章落上台。诏从三殿（一作天上）去，碑到百蛮开。
野馆浓（一作秾）花发，春帆细雨来。不知沧海上（一作使），天遣几时回。
[页]卷,册....[2411]225,7
第438笔
　　　　晚出左掖　杜甫
昼刻传呼浅，春旗簇仗齐。退朝花底散，归院柳边迷。
楼雪融城湿，宫云去殿低。避人焚谏草，驸马欲鸡栖。
[页]卷,册....[2411]225,7
第439笔
　　　　曲江陪郑八丈南史饮　杜甫
雀啄江头黄（一作杨）柳花，䴔䴖㶉𫛶满晴沙。自知白发非春事，且尽芳尊恋物华。
近侍即今难浪迹，此身那得更无家。丈人文（一作才）力犹强健，岂傍青门学种瓜。
[页]卷,册....[2411]225,7
第440笔
　　　　送贾阁老出汝州　杜甫
西掖梧桐树，空留一院阴。艰难归故里，去住损春心。
宫殿青门隔，云山紫逻深。人生五马贵，莫受二毛侵。
[页]卷,册....[2412]225,7
第441笔
　　　　郑驸马池台喜遇郑广文同饮　杜甫
不谓生戎马，何知共酒杯。然脐郿坞败，握（一作秃）节汉臣回。
白发千茎雪，丹心一寸（一作片）灰。别离经死（一作此）地，披写忽登台。
重对秦箫发，俱过阮宅（一作巷）来。留连（一作醉留）春夜舞，（一作席。一作苑夜）泪落强（一作更，一作舞泪落）裴回。
[页]卷,册....[2412]225,7
第442笔
　　　　送郑十八虔贬台州司户伤其临老陷贼之故阙为面别情见于诗　杜甫
郑公樗散鬓成（一作如）丝，酒后常称老画师。万里伤心严谴日，百年垂死中兴时。
苍惶（一作伶俜）已就长途往，邂逅无端出饯迟。便与先生应永诀，九重泉路（一作下）尽交期。
[页]卷,册....[2412]225,7
第443笔
　　　　题郑十八著作虔（一作丈）　杜甫
台州地阔（一作僻）海冥冥，云水长和岛屿青。乱后（一作缱绻）故人双别泪，春深（一作飘飖）逐客一浮萍。
酒酣懒舞谁相拽，诗罢能吟不复听。第五桥东流恨水，皇陂岸北结愁亭。
贾生对𫛳伤王傅，苏武看羊陷贼庭。可念此翁（一作心，一作公）怀（一作常）直道，也沾新国用轻刑。
祢衡实恐遭江夏，方朔虚传是岁星。穷巷悄然（一作一朝）车马绝，案头干死读书萤。
[页]卷,册....[2412]225,7
第444笔
　　　　端午日赐衣　杜甫[2412]
宫衣亦有名，端午被恩荣。细葛含风软，香罗叠雪轻。
自天题处湿，当暑著来清。意内称（一作恰称身）长短，终身荷圣情。
[页]卷,册....[2413]225,7
第445笔
　　　　赠毕四（曜）　杜甫
才大今诗伯，家贫苦宦卑。饥寒奴仆贱，颜状老翁为。
同调皆谁惜，论文笑自知。流传江鲍体，相顾免无儿。
[页]卷,册....[2413]225,7
第446笔
　　　　酬孟云卿　杜甫
乐极伤头白，更长（一作深）爱烛红。相逢难（一作虽）衮衮，告别莫匆匆。
但恐天河落，宁辞酒醆空。明朝牵世务，挥泪各西东。
[页]卷,册....[2413]225,7
第447笔
　　　　奉赠王中允（维）　杜甫
中允声名久，如今契阔深。共传收庾信，（侯景乱，庾信奔江陵。元帝承制，除为御史中丞。）不比得陈琳。（明皇云：从贼之臣，毁谤朝廷，如陈琳之檄曹操者多矣。王维独愤痛赋秋槐落叶诗，故曰不当比之陈琳也。）
一病（维陷贼时，诈称瘖疾）缘明主，三年独此心。穷愁应有作，试诵白头吟。
[页]卷,册....[2413]225,7
第448笔
　　　　奉陪郑驸马韦曲二首　杜甫
韦曲花无赖，家家恼杀人。绿尊虽（一作须）尽日，白发好禁（一作伤）春。
石角钩衣破，藤枝（一作萝，一作梢）刺眼新。何时占丛竹，头戴小乌巾。

野寺垂杨里，春畦乱水间。美花多映竹，好鸟不归山。
城郭终何事，风尘岂驻颜。谁能共公子，薄暮欲俱还。

[页]卷,册....[2413]225,7
第449笔
　　　　奉答岑参补阙见赠　杜甫
窈窕清禁闼（一作阙），罢朝归不同。君随丞相后，我往（一作住）日华东。
冉冉柳枝碧，娟娟花蕊红。故人得佳句，独（一作犹）赠白头翁。
[页]卷,册....[2414]225,7
第450笔
　　　　送许八拾遗归江宁觐省甫昔时尝客游此县于许生处乞瓦棺寺维摩图样志诸篇末　杜甫
诏许（一作天语）辞中禁，慈颜（一作家荣）赴（一作拜）北堂。圣朝新孝理，祖席（一作行子）倍辉（一作恩）光。
内（一作赠）帛擎偏重，宫衣著更香。淮阴清（一作新）夜驿，京口渡江航。
春隔鸡人昼，秋期燕子凉。赐书夸父老，寿酒乐城隍。（一作竹引趋庭曙，山添扇枕凉。十年过父老，几日赛城隍。）
看画曾饥渴，追踪恨（一作限）淼茫。虎头金粟影，神妙独难忘。
[页]卷,册....[2414]225,7
第451笔
　　　　因许八奉寄江宁旻上人　杜甫
不见旻公三十年，封书寄与泪潺湲。旧来好事今能否，老去新诗谁与（一作为）传。
棋局动随寻（一作幽）涧竹，袈裟忆上泛湖船。闻君话我为官在，头白昏昏只醉眠。
[页]卷,册....[2414]225,7
第452笔
　　　　至德二载甫自京金光门出问（一作间）道归凤翔乾元初从左拾遗移华州掾与亲故别因出此门有悲往事　杜甫
此道昔归顺，西郊胡正（一作骑）繁。至今残破胆，应（一作犹）有未招魂。
近得（一作侍）归京邑，移官岂（一作远）至尊。无才日衰老，驻马望千门。
[页]卷,册....[2414]225,7
第453笔
　　　　寄高三十五詹事（适。以淮南节度为李辅国所短，除太子詹事。）　杜甫[2414]
安稳高詹事，兵戈久索居。时来如（一作知）宦达，岁晚莫情疏。
天上多鸿雁，池（一作河）中足鲤鱼。相看过半白，不寄一行书。
[页]卷,册....[2415]225,7
第454笔
　　　　路逢襄阳杨少府入城戏呈杨员外绾　杜甫
　　原注：甫赴华州日，许寄员外茯苓一本，戏题四韵附呈，许员外为求
　　茯苓。
寄语杨员外，山寒少茯苓。归来稍暄（一作候和）暖，当为𣃁青冥。
翻动（一作倒）神仙（一作龙蛇）窟，封题鸟兽形。兼将老藤杖，扶汝醉初醒。
[页]卷,册....[2415]225,7
第455笔
　　　　题郑县亭子（郑县游春亭在西溪上，一名西溪亭。）　杜甫
郑县亭子涧之滨，户牖凭高发兴新。云断岳莲临大路（一作道），天晴（一作清）宫（一作官）柳暗长春。
巢边野雀（一作鹊）群欺燕，花底山蜂远趁人。更欲题诗满青竹，晚来幽独恐伤神。
[页]卷,册....[2415]225,7
第456笔
　　　　早秋苦热堆案相仍（原注：时任华州司功）　杜甫
七月六日苦炎热（一作蒸），对食暂餐还不能。每（一作常）愁夜中（一作来）自足蝎，况（一作仍）乃秋后转多蝇。
束带发狂欲大叫，簿书何急来相仍。南望青松架短（一作绝）壑，安得（一作能）赤脚蹋层冰。
[页]卷,册....[2415]225,7
第457笔
　　　　望岳　杜甫
西岳崚嶒（一作危棱）竦处尊，诸峰罗立（一作列）如（一作似）儿孙。安得仙人九节杖，（汉武帝登少室，见一女子以九节杖指日，闭目食日精。）拄到玉女洗头盆。（华山玉女祠前有五石缸，名玉女洗头盆。）
车箱入谷无归（一作回）路，箭栝（一作阁，一作阙，一作筈。按韵会：栝与筈、括俱通）通天有一门。稍待西（一作秋）风凉冷后，高寻白帝（白帝治西岳）问真源。
[页]卷,册....[2415]225,7
第458笔
　　　　至日遣兴奉寄北省旧阁老两院故人（一作〔遗补〕（补遗））二首　杜甫
去岁兹辰捧御床，五更三点入鹓行。欲知趋走伤心地，正想氛氲满眼香。
无路从容陪语笑，有时颠倒著衣裳。何人错忆（一作却认）穷愁日，愁日（一作日日）愁随一线长。

忆昨逍遥供奉班，去年今日侍龙颜。麒麟不动𬬻烟上（一作转），孔雀徐开扇影还。
玉几（一作座）由来天北极，朱衣只在殿中间。孤城此日堪肠断，愁对寒云雪（一作白）满山。

[页]卷,册....[2416]225,7
第459笔
　　　　得弟消息二首　杜甫
近有平阴信，遥怜舍弟存。侧身千里道，寄食一家村。
烽举新酣战，啼垂旧血痕。不知临老日，招得几人（一作时）魂。

汝懦归无计，吾衰往未期。浪传乌鹊喜，深负鹡鸰诗。
生理何颜面，忧端且岁时。两京三十口，虽在命如丝。

[页]卷,册....[2416]225,7
第460笔
　　　　忆弟二首（原注：时归在南陆浑庄。）　杜甫
丧乱闻吾弟，饥寒傍济州。人稀吾（一作书）不到，兵在见何由。
忆昨狂催走，无时病去忧。即今千种恨，惟共水东流。

且喜河南定，不问邺城围。百战今谁在，三年望汝归。
故园花自发，春日鸟还飞。断绝人烟久，东西消息稀。

[页]卷,册....[2416]225,7
第461笔
　　　　得舍弟消息　杜甫
乱后谁归得，他乡胜故乡。直（一作若）为心厄苦，久念（一作得）与（一作汝）存亡。
汝书犹在壁，汝妾（一作室）已辞房。旧[2416]犬知愁恨，垂头傍我床。
[页]卷,册....[2417]225,7
第462笔
　　　　秦州杂诗二十首　杜甫
满目悲生事，因人作远游。迟回度陇怯，浩荡及（一作入）关愁。
水落鱼龙（汧水出小陇山，东北流成渊，名鱼龙水）夜，山空（一作通）鸟鼠（鸟鼠同穴，故名，在渭源县西）秋。西征问烽火，心折此淹留。

秦州山（一作城）北寺，胜迹（一作传是）隗嚣宫。苔藓山门古（一作故），丹青野殿空。
月明垂叶露，云逐渡溪风。清渭无情极，愁时独向东。

州图领同谷，驿道出流沙。降虏兼千帐，居人有万家。
马骄珠（一作朱）汗落，胡舞白蹄（一作题）斜。（白题国，以白垩其首，舞则头偏，故云。）年少临洮子（一作至），西来亦自夸。

鼓角缘边郡，川原欲夜时。秋听殷地发，风散入云悲。
抱叶寒蝉静，归来（一作山）独鸟迟。万方（一作年）声一概，吾道竟何之。

南使宜天马，由来万匹强。浮云连阵没，秋草遍（一作满）山长。
闻说真龙种，仍残（一作空余）老骕骦。哀鸣思战斗，迥立向苍苍。

城上胡笳奏，山边汉节归。防河赴沧海，奉诏发金微（一作徽）。
士苦形骸黑，旌（一作林）疏鸟兽稀。那闻（一作堪）往来戍，恨解邺城围。

莽莽万重山，孤城山（一作石）谷间。无风云出塞，不夜月临关。
属国归何晚，楼兰斩未还。烟尘独（一作一）长望，衰飒正摧（一作催）颜。
[2417]
闻道寻源使，从天此路回。牵牛去几许，宛马至今来。
一望幽燕隔，何时郡国开。东征健儿尽，羌笛暮吹哀。

今日明人眼，临池好驿亭。丛篁低地碧，高柳半天青。
稠叠多幽事，喧呼阅使星。老夫如有此，不异在郊坰。

云气接昆仑，涔涔塞雨繁。羌童看渭水，使（一作估）客向（一作尚）河源。
烟火军中幕，牛羊岭上村。所居秋草净，正闭小蓬门。

萧萧古塞冷，漠漠秋云（一作风）低。黄鹄翅垂雨，苍鹰饥啄泥。
蓟门谁自北，汉将独征西。不意书生耳（一作眼），临衰厌（一作见）鼓鞞。

山头南（一作东）郭寺，水号北流泉。老树空庭得，清渠一邑传。
秋花危石底，晚景卧钟边（一作前）。俯仰悲身世，溪风为飒（一作肃）然。

传道东柯谷，（在秦州东南五十里，有杜甫祠，即甫寓居姪佐草堂也。）深藏数十家。对门藤盖瓦，映竹水穿沙。
瘦地翻宜粟，阳坡可种瓜。船人近相报，但恐失桃花。

万古仇池穴，潜通小有天。神鱼人（一作今）不见，福地语真传。
近接西南境，长怀十九泉。何时（一作当）一茅屋，送老白云边。

未暇泛苍海，悠悠兵马间。塞门风（一作风寒）落木，客舍雨连山。
阮籍行多兴，庞公隐不还。东柯遂疏懒（一作放），休镊鬓毛斑。
[2418]
东柯好崖谷，不与众峰群。落日邀双鸟，晴天养（一作卷）片云。
野人矜（一作吟）险绝，水竹会平分。采药吾将老，儿童未遣闻。

边秋阴易久（一作夕），不复辨晨光。檐雨乱淋幔，山云低度墙。
鸬鹚窥浅井，蚯蚓上深（一作高）堂。车马何萧索，门前百草长。

地僻秋将尽，山高客（一作夜）未归。塞云多断续，边日少光辉。
警急烽常报，传闻（一作声）檄屡飞。西戎外甥国，何得迕（一作近）天威。

凤林（属河州）戈未息，鱼海（在河州西）路常难。候火云烽（一作峰）峻，悬军幕（一作暮）井干。
风连西极动，月过北庭寒。故老思飞将，何时（一作人）议筑坛。

唐尧真自圣，野老复何知。晒药能无妇，应门幸（一作亦）有儿。
藏书闻禹穴，读记忆（一作悟）仇池。为报鸳行旧，鹪鹩在一枝。

[页]卷,册....[2419]225,7
第463笔
　　　　月夜忆舍弟　杜甫
戍鼓断人行，秋边（一作边秋）一雁声。露从今夜白，月是故乡明。
有弟皆分散（一作羇旅），无家问死生。寄书长不避（一作达），况乃未休兵。
[页]卷,册....[2419]225,7
第464笔
　　　　宿赞公房（原注：京中大云寺主，谪此安置。）　杜甫
杖锡何来此（一作久），秋风已飒然。雨荒深院菊，霜倒半池莲。
放逐宁违（一作亏）性，虚空不离禅。相逢成夜宿，陇月向人圆。
[页]卷,册....[2419]225,7
第465笔
　　　　东楼　杜甫
万里流沙道，西征（一作行，一作征西）过北（一作此）门。但（一作俱）添新（一作征）战骨，不返旧征（一作死生）魂。
楼角临风迥，城阴带水（一作雨）昏。传声看驿使，送节向河源。
[页]卷,册....[2420]225,7
第466笔
　　　　雨晴（一作秋霁）　杜甫
天水（一作外，一作际，一作永）秋云薄，从西万里风。今朝好晴景，久雨不妨农。
塞（一作岸）柳行疏翠，山梨结小红。胡笳楼上发，一雁入高空。
[页]卷,册....[2420]225,7
第467笔
　　　　寓目　杜甫
一县蒲萄熟，秋山苜蓿多。关云常带雨，塞水不成河。
羌女轻（一作摇）烽燧，胡儿制（一作掣）骆驼。自伤迟暮眼，丧乱饱经过。
[页]卷,册....[2420]225,7
第468笔
　　　　山寺　杜甫
野寺残僧少，山园细路高。麝香眠石竹，鹦鹉啄金桃。
乱石（一作水）通人过，悬崖置屋牢。上方重阁晚，百里见秋（一作纤）毫。
[页]卷,册....[2420]225,7
第469笔
　　　　即事（乾元二年，回纥从郭子仪战相州，不利，奔迁西京。四月，回纥死，欲以宁国公主殉葬，因无子得归。）　杜甫
闻道花门破，和亲事却非。人怜汉公主，生得渡河归。
秋思抛云髻（一作鬓），腰支胜（一作剩）宝衣。群凶犹索战，回首意多违。
[页]卷,册....[2420]225,7
第470笔
　　　　遣怀　杜甫[2420]
愁眼看霜露，寒城菊自花。天风随断柳，客泪堕清（一作晴）笳。
水净楼（一作城）阴直，山昏塞日斜。夜来归鸟尽，啼杀后栖鸦。
[页]卷,册....[2421]225,7
第471笔
　　　　天河　杜甫
当时任显晦，秋至辄（一作最，一作转）分明。纵被微云掩，终能（一作当，一作输）永夜清。
含星动双阙，伴月照边城。牛女年年渡，何曾风浪生。
[页]卷,册....[2421]225,7
第472笔
　　　　初月　杜甫
光细（一作常时）弦岂（一作初，一作欲）上，影斜轮未安。微升古（一作紫）塞（一作堞）外，已隐暮云端。
河汉不改色，关山空自寒。庭前有白露，暗满菊花团（一作阑）。
[页]卷,册....[2421]225,7
第473笔
　　　　归燕　杜甫
不独避霜雪，其如俦侣稀。四时无失序，八月自知归。
春色岂相访（一作误），众雏还识机。故巢傥未毁，会傍主人飞。
[页]卷,册....[2421]225,7
第474笔
　　　　捣衣　杜甫
亦知戍不返，秋至拭清砧。已近苦（一作暮）寒月，况经（一作惊）长别心。
宁辞捣熨（一作衣）倦，一寄塞垣深。用尽闺中力，君听空外音。
[页]卷,册....[2421]225,7
第475笔
　　　　促织　杜甫
促织甚微细，哀音（一作声）何动人。草根吟（一作冷）不稳，床下夜（一作意）相亲。
久客得无泪，放（一作故）妻难及晨。悲[2421]丝（一作弦）与急管，感激异天真。
[页]卷,册....[2422]225,7
第476笔
　　　　萤火　杜甫
幸因腐草出，敢近太阳飞。未足临书卷，时能点客衣。
随风隔幔小，带雨傍林微。十月清霜重，飘零何处归。
[页]卷,册....[2422]225,7
第477笔
　　　　蒹葭　杜甫
摧折不自守（一作与），秋风吹若何。暂时花戴（一作载）雪，几处（一作堕水）叶沈波。
体弱春风（一作甲，一作苗）早，丛长夜露多。江湖后摇落，亦（一作只）恐岁蹉跎。
[页]卷,册....[2422]225,7
第478笔
　　　　苦竹　杜甫
青冥亦自守，软弱强扶持。味苦夏虫避，丛卑春鸟疑。
轩墀曾不重，翦伐欲（一作亦）无辞。幸近幽人屋，霜根结在兹。
[页]卷,册....[2422]225,7
第479笔
　　　　除架　杜甫
束薪已零落，瓠叶转（一作卷）萧（一作相）疏。幸结白花了，宁辞青蔓除。
秋虫声不去，暮雀意何如。寒事今牢落，人生亦有初。
[页]卷,册....[2422]225,7
第480笔
　　　　废畦　杜甫
秋蔬拥霜露，岂敢惜凋残。暮景数枝叶，天风吹汝寒。
绿沾泥滓尽，香与岁时阑。生意春如昨，悲君白玉盘。
[页]卷,册....[2422]225,7
第481笔
　　　　夕烽　杜甫
夕烽来不近（一作止，一作明照灼），每日（一作了了）报平安。塞上传光（一作声）小，云边落（一作数）点残。
照秦通警急，过陇自艰难。（一作燄销仍再灭，烟迥不胜寒。）闻道（一作恐照）蓬莱殿，千门立马看（一作城中几道看）。
[页]卷,册....[2423]225,7
第482笔
　　　　秋笛　杜甫
清商欲尽奏，奏苦血沾衣。他日伤心极，征人白骨归。
相逢恐恨过，故作发声微。不见秋云动，悲风稍稍飞。
[页]卷,册....[2423]225,7
第483笔
　　　　送远　杜甫
带甲满天地，胡为君远行。亲朋尽一哭，鞍马去孤城。
草木岁月晚，关河霜雪清。别离已昨日，因见古人情。
[页]卷,册....[2423]225,7
第484笔
　　　　观兵　杜甫
北庭送壮士，貔虎数尤多。精锐旧无敌，边隅今若何。
妖氛拥白马，元帅待雕戈。莫守邺城下，斩鲸辽海波。（乾元元年十月，郭子仪等九节度围相州。明年三月，史思明来援，战于城下，官军溃而围解。初李光弼欲与朔方军同逼魏城，围史思明。得旷日持久，则邺城必拔，鱼朝恩不可而止。诗谓不当困守邺城，老师乏馈，以致援师之至也。）
[页]卷,册....[2423]225,7
第485笔
　　　　不归　杜甫
河间尚征（一作战）伐，汝骨在空城。从弟人皆有，终身恨不平。
数金怜俊迈，总角爱聪明。而上三年土，春（一作秋）风草（一作吹）又生。
[页]卷,册....[2423]225,7
第486笔
　　　　天末怀李白　杜甫
凉风起天末，君子意如何。鸿雁几时到，江湖秋水多。
文章憎命达，魑魅喜人过。应共冤魂语，投诗赠汨罗。
[页]卷,册....[2424]225,7
第487笔
　　　　独立　杜甫
空外一鸷鸟，河间双白鸥。飘飖搏击便，容易往来游。
草露亦多湿，蛛丝仍未收。天机近人事，独立万端忧。
[页]卷,册....[2424]225,7
第488笔
　　　　日暮　杜甫
日落风亦起，城头鸟（一作乌）尾讹。黄云高未动，白水已扬波。
羌妇语还哭（一作笑），胡儿行且歌。将军别换（一作上，一作换骏）马，夜出拥雕戈。
[页]卷,册....[2424]225,7
第489笔
　　　　空囊　杜甫
翠柏苦犹食，晨（一作明）霞高（一作朝）可餐。世人共卤莽，吾道属艰难。
不爨井晨冻，无衣床夜寒。囊空恐羞涩，留得一钱看。
[页]卷,册....[2424]225,7
第490笔
　　　　病马　杜甫
乘尔亦已久，天寒关塞深。尘中老尽力，岁晚病伤心。
毛骨岂殊众，驯良犹至今。物微意不浅，感动一沈吟。
[页]卷,册....[2424]225,7
第491笔
　　　　蕃剑　杜甫[2424]
致（一作至）此自僻远，又非珠玉装。如何有奇怪，每夜吐光芒。
虎气必腾趠（一作上），龙身宁久藏。风尘苦未息，持汝奉明王。
[页]卷,册....[2425]225,7
第492笔
　　　　铜瓶　杜甫
乱后碧井废，时清瑶殿深。铜瓶未失水，百丈有哀音。
侧想美人意，应非（一作悲）寒甃沈。蛟龙半缺落，犹得折黄金。
[页]卷,册....[2425]225,7
第493笔
　　　　观安西兵过赴关中待命二首（李嗣业以镇西北庭兵同郭子仪讨安庆绪，安西即镇西旧名也。）　杜甫
四（一作西）镇富精锐，摧锋皆绝伦。还闻献（一作就）士卒，足以静风尘。
老马夜知道，苍鹰饥（一作秋）著人。临危经久战，用急（一作意）始（一作使）如神。

奇兵不在众，万马救中原。谈笑无河北，心肝奉至尊。
孤云随杀气，飞鸟避辕门。竟日留欢（一作观）乐，城池未觉喧。

[页]卷,册....[2425]225,7
第494笔
　　　　送人从军　杜甫
弱水应无地，阳关已近天。今君渡沙碛，累月断人烟。
好武宁论命，封侯不计年。马寒防失道，雪没锦鞍鞯。
[页]卷,册....[2425]225,7
第495笔
　　　　野望　杜甫
清秋望不极，迢递起曾阴。远水兼天净，孤城隐雾深。
叶稀风更落，山迥日初沈。独鹤归何晚，昏鸦已满林。
[页]卷,册....[2425]225,7
第496笔
　　　　示姪佐（原注：佐草堂在东柯谷。佐出襄阳房，侍御史𬀩之子，官大理正。）　杜甫
多病秋风落，君来慰眼前。自闻茅屋趣，只想竹林眠。
满谷山云起，侵篱涧水悬。嗣（一作阮）宗诸子姪，早觉仲容贤。
[页]卷,册....[2426]225,7
第497笔
　　　　佐还山后寄三首　杜甫
山晚浮（一作黄）云合，归时恐路迷。涧寒人欲到，村（一作林）黑鸟应栖。
野客茅茨小，田家树木低。旧谙疏懒叔，须汝故相携。

白露黄粱熟，分张素有期。已应舂得细，颇觉寄来迟。
味岂同金（一作甘）菊，香宜配绿（一作紫）葵。老人他日爱，正想滑流匙。

几道泉浇圃，交横落慢（一作幔）坡。葳蕤秋叶少（一作小，一作菜色），隐映野云多。
隔沼连香芰，通林带女萝。甚闻霜薤白，重惠（一作荐）意如何。

[页]卷,册....[2426]225,7
第498笔
　　　　从人觅小胡孙许寄　杜甫
人说南州路，山猿树树悬。举家闻若骇（一作共爱），为寄小如拳。
预哂愁胡面，初（一作何）调见马鞭。许求聪慧（一作惠）者，童稚捧应癫。
[页]卷,册....[2426]225,7
第499笔
　　　　秋日阮（一作陈）隐居致薤三十束　杜甫
隐者柴门（一作荆）内，畦蔬绕舍秋。盈筐承露薤，不待致书求。
束比青刍色，圆齐玉箸头。衰年关鬲冷，味煖并（一作腹）无忧。
[页]卷,册....[2426]225,7
第500笔
　　　　秦州见敕（一作除）目薛三璩（一作据）授司议郎毕四曜除监察与二子有故远喜迁官兼述索居凡三十韵　杜甫
大雅何寥阔（一作廓），斯人尚典刑。交期余潦倒，材力尔精灵。
二子声（一作升）同日，诸生困一经。文章开穾（一作窔）奥（一作隩），迁擢润朝廷。
旧好何由展，新诗更忆听。别来头并白，相见眼终青。
伊昔贫皆甚，同忧心（一作岁）不宁。栖遑分半菽，浩荡逐流萍。
俗态犹猜忌（一作忍），妖氛忽（一作遂）杳冥。独惭投汉阁，俱（一作但）议哭秦庭。
还蜀祗无补（一作益），囚梁亦固扃。华夷相混合，宇宙一膻腥。
帝力收三统，天威总四溟。旧都俄望幸，清庙肃惟馨。
杂种虽（一作难）高垒（一作壁），长驱甚建瓴。焚香淑景殿，涨水望云亭。
法驾初还日，群公若会星。宫臣仍点染，柱史正零丁。
官忝趋栖凤，朝回叹（一作欲）聚萤。唤人看腰褭，不嫁惜娉婷。
掘剑知埋狱（一作掘狱即埋剑），提刀见发硎。侏儒应共饱，渔父忌偏醒。
旅泊穷清渭，长吟望浊泾。羽书还似急，烽火未全停。
师老资残寇，戎生及近坰。忠臣辞愤激，列士涕飘零。
上（一作小）将盈边鄙，元勋溢鼎铭。仰思调玉烛，谁定握（一作淬）青萍。
陇俗轻鹦鹉，原情类鹡鸰。秋风动关塞，高卧想仪形。
[页]卷,册....[2427]225,7
第501笔
　　　　寄彭州高三十五使君适虢州岑二十七长史参三十韵　杜甫
故（一作古）人何寂寞，今我独凄凉。老去才难（一作虽）尽，秋来兴甚长。
物情尤可见，辞客未能忘。海内知名士，云端各异方。
高岑殊缓步，沈（约）鲍（照）得同（一作周）行。意惬关飞动，篇终接混茫。
举天悲富（嘉谟）骆（宾王），近代惜卢（照邻）王（勃）。似尔官仍贵，前贤命可伤。
诸侯非弃掷，半刺（别驾任居刺史之半，长史即别驾）已翱翔。诗好几时见，书成无信（一作使）将。
男儿行处是，客子斗（一作问）身强。羇旅推贤圣，沈绵抵咎殃。
三年犹疟疾（原注：时患疟疾），[2427]一鬼不（一作未）销亡。隔日搜脂髓，增寒抱雪霜。
徒然潜隙地，有腼屡鲜妆（二语皆时俗避疟事）。何太龙钟极，于今出处妨。
无钱居帝里，尽室在边疆。刘表虽遗恨，庞公至死藏。
心微傍鱼鸟，肉瘦怯豺狼。陇草萧萧白，洮云片片黄。
彭门（一作天彭）剑阁外，虢略鼎湖旁。荆玉簪头冷，巴笺染翰光。
乌麻（即胡麻）蒸续晒，丹橘露应尝。岂异神仙宅，俱兼山水乡。
竹斋烧药灶，花屿读书床。更得清新否，遥知对属忙。
旧官宁改汉（刺史本汉官），淳俗本归（一作不离）唐（虢本晋地）。济世宜公等，安贫亦士常。
蚩尤终戮辱，胡羯漫猖狂。会待祅氛静（一作灭），论文暂裹粮。
[页]卷,册....[2428]225,7
第502笔
　　　　寄岳州贾司马六丈巴州严八使君两阁老五十韵　杜甫
衡岳啼猿里，巴州鸟道边。故人俱不利（一作别），谪宦两悠（一作茫）然。
开辟乾坤正（一作大），荣枯雨露偏。长沙才子远，钓濑客星悬。
忆昨趋行殿，殷忧捧御筵。讨胡愁李广，奉使待张骞。
无复云台仗，虚修水战船。苍茫城七十，流落剑三千。
画角吹（一作攲）秦晋（一作塞），旄头俯涧瀍。小儒轻董卓，有识笑苻坚。
浪作禽填海，那将血（一作矢）射天。万方思助顺，一鼓气无前。
阴散陈仓北，晴熏太白巅。乱麻尸积卫，破竹势临燕。
法驾还双阙，王师下八川。此时沾奉引，佳气拂周旋。
貔虎开（一作间）金甲（一作匣），麒麟受玉鞭。侍臣谙入仗，厩马解登仙。
花动朱楼雪，城凝碧树烟。衣冠心惨怆，故老泪潺湲。
哭庙悲风急，朝正霁景鲜。月分梁汉米，春得（一作给）水衡钱。
内蕊繁于缬，宫莎（一作花）软胜绵。恩荣同拜手，出入（一作处）最随肩。
晚著华堂醉，寒重绣被眠。辔齐兼秉烛，书枉满怀牋。
每觉升元辅，深期列大贤。秉钧方咫尺，铩翮再联翩。
禁掖朋从改（一作换），微班性命全。青蒲甘受（一作就）戮，白发竟谁怜。
弟子贫原宪，诸生老伏（一作服）虔。师资谦未达，乡党敬何（一作[2428]推）先。
旧好肠堪断，新愁（一作秋）眼欲穿。翠干危栈竹，红腻小湖（一作池）莲。
贾笔论孤愤，严诗赋几篇。定知深意苦（一作好），莫使众人传。
贝锦无停织，朱丝有断弦。浦鸥防碎首，霜鹘不空拳。
地僻昏炎瘴，山稠隘石泉。且将棋度日，应用酒为年。
典郡终微眇，治中（高宗初，改治中为司马）实弃捐。安排求傲吏，比兴展归田。
去去才难得，苍苍理又玄。古人称逝矣，吾道卜终焉。
陇外翻投迹，渔阳复控弦。笑为妻子累，甘与岁时迁。
亲故行稀少，兵戈动接联。他乡饶梦寐，失侣自屯邅。
多病加（一作成）淹泊，长吟阻静便。如公尽雄俊，志在必腾骞。（一作公如尽忧患，何事负陶甄。）
[页]卷,册....[2429]225,7
第503笔
　　　　寄张十二山人彪三十韵　杜甫
独卧嵩阳（一作云）客，三违颍水春。艰难随老母，惨澹向时人。
谢氏寻山屐，陶公漉酒巾。群凶弥宇宙，此物在风尘。
历下辞姜被，关西得孟邻。早通交契密，晚接道流新。
静者心多妙（一作好），先生艺绝伦。草书何太（一作应甚）苦，诗兴不无神。
曹植休前辈，张芝更后身。数篇吟可老，一字买堪贫。
将恐曾防寇，深潜（一作情）托所亲。宁闻倚门夕，尽力洁飧晨。
疏懒为名误，驱驰丧我真。索居犹（一作尤）寂寞，相遇益悲（一作酸，一作愁）辛。
流转（一作转徙）依边徼，逢迎念席珍。时来故旧少，乱后别离频。
世祖修高庙，文公赏从臣。商山犹入楚，源（一作湍）水不离（一作知，一作流）秦。
存想青龙秘，骑行白鹿驯。耕岩非谷口，结草即（一作欲）河滨。
肘后符应验，囊中药未陈。旅（一作放）怀殊不惬，良觌渺无因。
自古皆悲恨，浮生有屈伸。此邦今（一作全）尚武，何处且依仁。
鼓角凌天籁，关山信（一作倚）月轮。官场（一作壕）罗镇（一作锦）碛，贼火近洮岷。
萧索论兵（一作功）地，苍茫斗将辰。大军多处所，余孽尚纷纶。
高兴知笼鸟，斯文起（一作岂）获麟。穷秋正摇落，回首望松（一作湘）筠。
[页]卷,册....[2429]225,7
第504笔
　　　　寄李十二白二十韵　杜甫
昔年有狂客，号尔谪仙人。笔落惊（一作闻）风雨，诗成泣鬼神。
声名从此大，汩没一朝伸。文彩承殊渥，流传必绝伦。
龙舟移櫂晚，兽锦夺袍新。白日来深殿，青云满后尘。
乞归优诏许，遇我宿心亲。未负（一作遂）幽栖志，兼全宠辱身。
剧（一作戏）谈怜野逸，嗜酒见天真。醉舞梁园夜，行歌泗水春。
才高心不展，道屈善无邻。处士祢衡俊，诸生原宪贫。
稻粱求未足，薏苡谤何频。五岭炎蒸地（时白流夜郎），三危放逐臣。
几年遭𫛳鸟，独泣（一作立）向（一作不独泣）麒麟。苏武先还汉，黄公岂事秦。
楚筵辞醴日，梁狱上书辰。已用当时法，谁将此义（一作议）陈。
老吟秋月下，病起暮江滨。莫怪恩波隔，乘槎与（一作得）问津。
[页]卷,册....[2430]225,7
第505笔
　　　　蜀相（诸葛亮祠在昭烈庙西）　杜甫
丞相祠堂何处寻，锦官城外柏森森。映阶碧草自春色，隔叶黄鹂空（一作多）好音。
三顾频烦（一作繁）天下计，两朝开济老臣心。出师未捷（一作用）身先死，长使英雄泪满襟。
[页]卷,册....[2431]226,7
第506笔
　　　　卜居　杜甫
浣花流（一作之，一作溪。溪在成都西郭外，一名百花潭）水水西头，主人为卜林塘幽。已知出郭少尘事，更有澄江销客愁。
无数蜻蜓齐上下，一双㶉𫛶对沈浮。东行万里堪乘兴，须向山阴上（一作入）小舟。
[页]卷,册....[2431]226,7
第507笔
　　　　一室　杜甫
一室他乡远（一作老），空林暮景悬。正愁闻塞笛，独立见江船。
巴蜀来多病，荆蛮去几年（一作千）。应同王粲宅，留井岘山前。（襄阳岘山下，王粲故宅前有一井，人呼为仲宣井。）
[页]卷,册....[2431]226,7
第508笔
　　　　梅雨　杜甫
南京（明皇幸蜀还，改成都为南京）西（一作犀）浦道，四月熟黄梅。湛湛（一作黤黤）长江去，冥冥细雨来。
茅茨疏易湿，云雾密难开。竟日蛟龙喜，盘涡与岸回。
[页]卷,册....[2431]226,7
第509笔
　　　　为农　杜甫
锦里烟尘外，江村八九家。圆荷浮小叶，细麦落（一作堕）轻花。
卜宅从兹老，为农去国赊。远惭句漏令，不得问丹砂。
[页]卷,册....[2432]226,7
第510笔
　　　　有客（一作宾至）　杜甫
幽栖地僻经过少，老病人扶再拜难。岂有文章惊海内，漫劳车马驻江干。
竟日淹留佳客坐，百年粗粝（音辣）腐儒餐。不（一作莫）嫌野外无供给，乘兴还来看药栏。
[页]卷,册....[2432]226,7
第511笔
　　　　狂夫　杜甫
万里桥（诸葛送费祎聘吴，祎叹曰：万里之行始于此桥，因名）西一（一作新）草堂，百花潭水即沧浪。风含翠筿娟娟静（一作净），雨裛红蕖冉冉香。
厚禄故人书断绝，恒饥稚子色凄凉。欲填沟壑唯疏放，自笑狂夫老更狂。
[页]卷,册....[2432]226,7
第512笔
　　　　宾至（一作有客）　杜甫
患气经时久，临江卜宅新。喧卑方避俗，疏快颇宜人。
有客过茅宇，呼儿正葛巾。自锄稀菜甲，小摘为情亲。
[页]卷,册....[2432]226,7
第513笔
　　　　王十五司马弟出郭相访兼遗营茅屋赀　杜甫
客里何迁次，江边正寂寥。肯来寻一老，愁破是今朝。
忧我营茅栋，携钱过野桥。他乡唯表弟，还往莫辞遥。
[页]卷,册....[2432]226,7
第514笔
　　　　堂成　杜甫[2432]
背郭堂成荫白茅，缘江路熟俯青郊。桤林碍日吟风叶，笼竹和烟滴露梢。
暂止（一作下）飞乌将数子，频来语燕定新巢。旁人错比扬雄宅，懒惰（一作慢）无心作解嘲。
[页]卷,册....[2433]226,7
第515笔
　　　　田舍　杜甫
田舍清江曲（一作上），柴门古道旁。草深迷市井，地僻懒衣裳。
榉（一作杨，一作柜）柳枝枝弱，枇杷树树（一作对对）香。鸬鹚西日照，晒翅满鱼梁。
[页]卷,册....[2433]226,7
第516笔
　　　　进艇　杜甫
南京久客耕南亩，北望伤神坐（一作卧）北窗。昼引老妻乘小艇，晴看稚子浴清江。
俱飞蛱蝶元相逐，并蒂芙蓉本自双。茗饮蔗浆携所有，瓷甖无谢玉为缸。
[页]卷,册....[2433]226,7
第517笔
　　　　西郊　杜甫
时出碧鸡坊，西郊向草堂。市桥官柳细，江路（一作岸）野梅香。
傍架齐书帙，看题减（一作检）药囊。无人觉（一作竞，一作与）来往，疏懒意何长。
[页]卷,册....[2433]226,7
第518笔
　　　　所思　杜甫
苦忆荆州醉司马（原注：崔吏部漪），谪官（一作居）樽俎（一作酒）定常开。九江日落醒何处，一柱观头眠几回。
可怜怀抱向人尽，欲问平安无使来。故凭锦水将双泪，好过瞿塘滟滪堆。
[页]卷,册....[2433]226,7
第519笔
　　　　江村　杜甫
清江一曲抱村流，长夏江村事事幽。自去自来（一作归）堂（一作梁）上燕，相亲相近水中鸥。
老妻画纸为（一作成）棋[2433]局，稚子敲针作钓钩。多病所须唯药物（一作但有故人供禄米。供一作分），微躯此外更何（一作无）求。
[页]卷,册....[2434]226,7
第520笔
　　　　江涨　杜甫
江涨柴门外，儿童报急流。下床高数尺，倚杖没中洲。
细动迎风燕，轻摇逐浪鸥。渔人萦小楫，容易拔（一作捩）船头。
[页]卷,册....[2434]226,7
第521笔
　　　　野老　杜甫
野老篱前（一作边）江岸回，柴门不正逐江开。渔人网集澄潭下，贾客船随返照来。
长路关心悲剑阁，片云何意（一作事，一作行云几处）傍琴台。王师未报收东郡，城阙秋生画角哀。
[页]卷,册....[2434]226,7
第522笔
　　　　云山　杜甫
京洛云山外，音书静不来。神交作赋客，力尽望乡台。
衰疾江边卧，亲朋日暮回。白鸥元水宿，何事有余哀。
[页]卷,册....[2434]226,7
第523笔
　　　　遣兴　杜甫
干戈犹未定，弟妹各何之。拭泪沾襟（一作巾）血，梳头满面丝。
地卑荒野大，天远暮江迟。衰疾那能久，应无见汝时（一作期）。
[页]卷,册....[2434]226,7
第524笔
　　　　北邻　杜甫
明府岂辞满，藏身方告劳。青钱买野竹，白帻岸江皋。
爱酒晋山简，能诗何水曹。时来访老疾，步屧到蓬蒿。
[页]卷,册....[2434]226,7
第525笔
　　　　南邻　杜甫
锦里先生乌角巾，园收芋粟（一作栗）不全贫。惯看宾客（一作门户）儿童喜，得食阶除鸟雀驯。
秋水才深（一作添）四五尺，野航（一作艇）恰受两三人。白沙翠竹江村（一作山）暮（一作路），相对（一作送）柴门（一作篱南）月色新。
[页]卷,册....[2435]226,7
第526笔
　　　　出郭　杜甫
霜露晚凄凄，高天逐望低。远烟盐井上，斜景雪峰西。
故国犹兵马，他乡亦（一作正）鼓鼙。江城今夜客，还与旧乌啼。
[页]卷,册....[2435]226,7
第527笔
　　　　过南邻朱山人水亭　杜甫
相近竹参差，相过人不知。幽花攲满树，小水细通池。
归客村非远，残樽席更移。看君多道气，从此数追随。
[页]卷,册....[2435]226,7
第528笔
　　　　恨别　杜甫
洛城一别四（一作三）千里，胡骑长驱五六（一作六七）年。草木变衰行剑外，兵戈阻绝老江边。
思家步月清宵立，忆弟看云白日眠。闻道河阳近乘胜，司徒急为破幽燕。（谓李光弼乘河阳之胜，直捣幽燕也。）
[页]卷,册....[2435]226,7
第529笔
　　　　寄贺兰铦　杜甫
朝野欢娱后，乾坤震荡中。相随万里日，总作白头翁。
岁晚仍分袂，江边更转蓬。勿云俱异域，饮啄几回同。
[页]卷,册....[2435]226,7
第530笔
　　　　寄杨五桂州谭（原注：因州参军段子之任）　杜甫[2435]
五岭皆炎热，宜人独桂林。梅花万里外，雪片一冬深。（黄鹤云：岭南无雪，惟桂林有之。）
闻此宽相忆，为邦复好音。江边送孙楚，远附白头吟。
[页]卷,册....[2436]226,7
第531笔
　　　　逢唐兴刘主簿弟　杜甫
分手开元末，连年绝尺书。江山且相见，戎马未安居。
剑外官人冷，关中驿骑疏。轻舟下吴会，主簿意何如。
[页]卷,册....[2436]226,7
第532笔
　　　　和裴迪登新津寺寄王侍郎（原注：王时牧蜀，英华作奉和裴十四迪新津山寺）　杜甫
何限（一作恨）倚山木，吟诗秋叶黄。蝉声集古寺，鸟影度寒塘。
风物悲游子，登临忆侍郎。老夫贪佛（一作赏，一作费）日，随意宿僧房。
[页]卷,册....[2436]226,7
第533笔
　　　　敬简王明府（甫尝为唐兴县宰王潜作客馆记，疑即王明府）　杜甫
叶县郎官宰，周南太史公。神仙才有数，流落意无穷。
骥病思偏秣，鹰愁（一作秋）怕苦笼。看君用高义，耻与万人同。
[页]卷,册....[2436]226,7
第534笔
　　　　重简王明府　杜甫
甲子西南异，冬来只薄寒。江云何夜尽（一作静），蜀雨几时干。
行李须相问，穷愁岂有（一作自）宽。君听鸿雁响，恐致稻粱难。
[页]卷,册....[2436]226,7
第535笔
　　　　建都十二韵　杜甫
苍生未苏息，胡马半乾坤。议在云台上，谁扶黄屋尊。
建都分魏阙，下韶辟荆门。恐失东人望，其如西极[2436]存。
时危当雪耻，计大岂轻论。虽倚三阶正，终愁万国翻。
牵裾恨不死，漏网荷殊恩。永负汉庭哭，遥怜湘水魂。
穷冬客江剑（一作剑外），随事有田园。风断青蒲节，霜埋翠竹根。
衣冠空穰穰，关辅久（一作远）昏昏。愿枉（一作唯驻，一作愿驻）长安日，光辉照北原。（钱谦益曰：此诗因建南都而追思分镇之事也。初，房琯建分镇讨贼之议，肃宗以此恶琯，贬之；后从吕𬤇请，置南都于荆州。甫闻建都之诏，追惜琯议。牵裾以下，自叙移官之事；盖甫之移官以救琯，而琯之得罪以分镇，故牵连及之。是岁七月，上皇移幸西内，九月置南都，革南京为蜀郡。荆州、蜀都，一置一革，甫心痛之，而不敢讼言也。）
[页]卷,册....[2437]226,7
第536笔
　　　　岁暮　杜甫
岁暮远为客，边隅还用兵。烟尘犯雪岭，鼓角动江城。
天地日流血，朝廷谁请缨。济时敢爱死，寂寞壮心惊。
[页]卷,册....[2437]226,7
第537笔
　　　　和裴迪登蜀州东亭送客逢早梅相忆见寄　杜甫
东阁官梅动诗兴，还如何逊在扬州。（梁建安王伟都督扬，南徐二州，辟何逊为记室，逊有早梅诗。）此时对雪遥相忆，送客逢春（一作花）可（一作更）自由。
幸不折来伤岁暮，若为看去乱乡（一作春）愁。江边一树垂垂发，朝夕催人自白头。
[页]卷,册....[2437]226,7
第538笔
　　　　寄赠王十将军承俊　杜甫
将军胆气雄，臂悬两角弓。缠结青骢马，出入锦城中。
时危未授钺，势屈难为功。宾客满堂上，何人高义同。
[页]卷,册....[2437]226,7
第539笔
　　　　暮登四（一作西）安寺钟楼寄裴十（迪）　杜甫
暮倚高楼对雪峰，僧来不语自鸣钟。孤城返照红将敛，近市浮烟翠且重。
多病独愁常阗寂，故人相见未[2437]从容。知君苦思缘诗瘦，大（一作太）向交游万事慵。
[页]卷,册....[2438]226,7
第540笔
　　　　散愁二首　杜甫
久客宜旋旆，兴王未息戈。蜀星阴见少，江雨夜闻多。
百万传（一作转）深入，寰区望匪它。司徒（李光弼）下燕赵，收取旧山河。

闻道并州镇，尚书（王思礼）训士齐。几时通蓟北，当日报关西。
恋阙丹心破，沾衣皓首啼。老魂招不得，归路恐长迷。

[页]卷,册....[2438]226,7
第541笔
　　　　奉酬李都督表丈早春作　杜甫
力疾坐清晓，来时（一作诗，一作采诗）悲早春。转添愁伴客，更觉老随人（一作身）。
红入桃花嫩，青归柳叶新。望乡应未已，四海尚风尘。
[页]卷,册....[2438]226,7
第542笔
　　　　客至（原注：喜崔明府相过。）　杜甫
舍南舍北皆春水，但见（一作有）群鸥日日来。花径不曾缘客扫，蓬门今始为君开。
盘餐市远无兼味，樽酒家贫只旧醅。肯与邻翁相对饮，隔篱呼取尽余杯。
[页]卷,册....[2438]226,7
第543笔
　　　　遣意二首　杜甫
啭枝黄鸟近，泛渚白鸥轻。一径野花落，孤村春水生。
衰年催酿黍，细雨更（一作夜）移橙。渐喜交游绝，幽居不用名。

簷影微微落，津流脉脉斜。野船（一作松）明细火，宿雁聚圆（一作寒）沙。
云掩初弦月，香传小树花。邻人有美酒，[2438]稚子夜（一作也）能赊。

[页]卷,册....[2439]226,7
第544笔
　　　　漫成二首　杜甫
野日荒荒（一作野月茫茫）白，春（一作江）流泯泯清。渚蒲随地有，村径逐门成。
只作披衣惯，常从漉酒生。眼前无俗物，多病也身轻。

江皋已仲春，花下复清晨。仰面贪看鸟，回头错应人。
读书难字过，对酒满壶频。近识峨眉老（东山隐者），知予懒是真。

[页]卷,册....[2439]226,7
第545笔
　　　　春夜喜雨　杜甫
好雨知时节，当春乃（一作及）发生。随风潜入夜，润物细无声。
野径云俱黑，江船火独明。晓看红湿处，花重锦官城。
[页]卷,册....[2439]226,7
第546笔
　　　　春水　杜甫
三月桃花浪（一作水），江流复旧痕。朝来没沙尾（一作岸），碧色动柴门。
接缕垂芳饵，连筒灌小园。已添无数鸟，争浴故相喧。（一作不知无数鸟，何意更相喧。）
[页]卷,册....[2439]226,7
第547笔
　　　　春水生二绝　杜甫
二月六夜春水生，门前小滩（一作篱）浑欲平。鸬鹚㶉𫛶莫漫喜，吾与汝曹俱眼明。

一夜水高二尺强，数日不可更禁当。南市津头有船卖，无钱即买系篱旁。

[页]卷,册....[2439]226,7
第548笔
　　　　江亭　杜甫[2439]
坦腹江亭暖（一作卧），长吟野望时。水流心不竞，云在意俱迟。
寂寂春将晚，欣欣物自私。故林归未得，排闷强裁诗。（一作江东犹苦战，回首一颦眉。）
[页]卷,册....[2440]226,7
第549笔
　　　　村夜　杜甫
萧萧风色（一作风色萧萧）暮，江头人不行。村舂雨外急，邻火夜深明。
胡羯何多难，渔樵寄此生。中原有兄弟，万里正含情。
[页]卷,册....[2440]226,7
第550笔
　　　　早起　杜甫
春来常早起，幽事颇相关。帖石防𬯎岸，开林出远山。
一丘藏曲折，缓步有跻攀。童仆来城市，瓶中得酒还。
[页]卷,册....[2440]226,7
第551笔
　　　　可惜　杜甫
花飞有底急，老去愿春迟。可惜欢娱地，都非少壮时。
宽心应是酒，遣兴莫过诗。此意陶潜解，吾生后汝期。
[页]卷,册....[2440]226,7
第552笔
　　　　落日　杜甫
落日在帘钩，溪边春事幽。芳菲缘岸圃，樵爨倚滩舟。
啅雀争枝坠，飞虫满院游。浊醪谁造汝，一酌（一作酌罢）散千忧（一作罢人忧）。
[页]卷,册....[2440]226,7
第553笔
　　　　独酌　杜甫
步屦（一作履，一作倚杖）深林晚，开樽独酌迟。仰蜂黏落絮（一作蕊），行（户郎切，一作倒）蚁上枯梨。
薄劣惭真隐，幽偏[2440]得自怡。本无轩冕意，不是傲当时。
[页]卷,册....[2441]226,7
第554笔
　　　　徐步　杜甫
整履（一作屐，一作屣）步青芜，荒庭日欲晡。芹泥随燕觜，花蕊（一作蕊粉）上蜂须。
把酒从衣湿，吟诗信杖扶。敢论才见忌，实有醉如愚。
[页]卷,册....[2441]226,7
第555笔
　　　　寒食　杜甫
寒食江村路（一作树，一作落），风花高下飞。汀烟轻冉冉，竹日静晖晖。
田父（一作舍）要皆去，邻家闹（一作问）不违。地偏相识尽，鸡犬亦忘归（一作机）。
[页]卷,册....[2441]226,7
第556笔
　　　　高柟　杜甫
柟树色冥冥，江边一盖青。近根开药圃，接叶制茅亭。
落景阴犹合，微风韵可听。寻常绝醉困，卧此片时醒。
[页]卷,册....[2441]226,7
第557笔
　　　　恶树　杜甫
独遶虚斋径，常持小斧柯。幽阴成颇杂，恶木剪还多。
枸杞因（一作固）吾有，鸡栖（皂荚树，一名鸡栖）奈汝（一作尔）何。方知不材者（一作木），生长漫婆娑。
[页]卷,册....[2441]226,7
第558笔
　　　　石镜　杜甫
　　成都一丈夫，化为女子，美而艳。蜀王纳为妃，未几物故，王哀念之
　　，遣五丁担武都之土为冢，高七丈，上有石，圆五寸，径五尺，莹彻
　　如镜。[2441]
蜀王将此镜，送死置空山。冥寞怜香骨，提携近玉颜。
众妃无复叹，千骑亦虚还。独有伤心石，埋轮月宇间。
[页]卷,册....[2442]226,7
第559笔
　　　　琴台（司马相如宅在州西笮桥，北有琴台。）　杜甫
茂陵多病后，尚爱卓文君。酒肆人间世，琴台日暮云。
野花留宝靥，蔓草见罗裙。归凤求皇意，寥寥不复闻。
[页]卷,册....[2442]226,7
第560笔
　　　　闻斛斯六官未归　杜甫
故人南郡去，去索作碑钱。本卖文为活，翻令室倒悬。
荆扉深蔓草，土锉冷疏烟。老罢休无赖，归来省醉眠。
[页]卷,册....[2442]226,7
第561笔
　　　　游修觉寺　杜甫
野寺江天豁，山扉花竹幽。诗应有神助，吾得及春游。
径石相（一作深）萦带，川云自（一作晚）去留。禅枝宿众鸟，漂转暮归愁。
[页]卷,册....[2442]226,7
第562笔
　　　　后游　杜甫
寺忆新（一作曾，一作重）游处，桥怜再渡时。江山如有待，花柳更无私。
野润烟光薄，沙暄日色迟。客愁全为减，舍此复何之。
[页]卷,册....[2442]226,7
第563笔
　　　　题新津北桥楼（得郊字）　杜甫
望极春城上，开筵近鸟巢。白花簷外朵，青柳槛前梢。
池水观为政，厨烟觉远庖。西川供客（一作远）眼（一作醉[2442]客），唯有（一作偏爱）此江郊。
[页]卷,册....[2443]226,7
第564笔
　　　　江涨　杜甫
江发蛮夷涨，山添雨雪流。大声吹地转，高浪蹴天浮。
鱼鳖为人得，蛟龙不自谋。轻帆好去便，吾道付（一作在）沧洲。
[页]卷,册....[2443]226,7
第565笔
　　　　晚晴　杜甫
村晚惊风度，庭幽过雨沾。夕阳薰细草，江色映疏帘。
书乱谁能帙，杯干可自添。时闻有余论，未怪老夫潜。（王符有潜夫论）
[页]卷,册....[2443]226,7
第566笔
　　　　朝雨　杜甫
凉气晚（一作晓）萧萧，江云乱眼飘。风鸳藏近渚，雨燕集深条。
黄绮终辞（一作投）汉，巢由不见尧。草堂樽酒在，幸得过清朝（一作宵）。
[页]卷,册....[2443]226,7
第567笔
　　　　江上值（一作置）水如海势聊短述　杜甫
为人性僻耽佳句，语不惊人死不休。老去诗篇浑漫兴（一作与），春来花鸟莫深愁。
新添水槛供垂钓，故著浮槎替入舟。焉得思如陶谢手，令渠述作与同游。
[页]卷,册....[2443]226,7
第568笔
　　　　送裴五赴东川　杜甫
故人亦流落，高义动乾坤。何日通燕塞，相看老蜀门。
东行应暂别，北望苦销魂。凛凛悲秋意，非君谁与论。
[页]卷,册....[2443]226,7
第569笔
　　　　赴青城县出成都寄陶王二少尹　杜甫
老耻妻孥笑（一作老被樊笼役），贫嗟出入劳。客情投异县，诗态忆吾（一作君）曹。
东郭沧江（一作浪）合，西山白雪高。文章差底病，回首兴滔滔。
[页]卷,册....[2444]226,7
第570笔
　　　　因崔五侍御寄高彭州（适）　杜甫
百年已过半，秋至转饥寒。为问彭州牧，何时救急难。
[页]卷,册....[2444]226,7
第571笔
　　　　野望因过常少仙　杜甫
野桥齐度马，秋望转悠哉。竹覆青城合，江从灌口来。
入村樵径引，尝果栗皱（一作园）开。落尽高天日，幽人未遣回。
[页]卷,册....[2444]226,7
第572笔
　　　　寄杜位（原注，位京中宅近西曲江，诗尾有述。）　杜甫
近闻宽法离（一作别）新州（时位因李林甫诸婿贬官），想见怀归尚百忧。逐客虽皆万里去，悲君已是十年流。
干戈况复尘（一作行）随眼，鬓发还应雪（一作白）满头。玉垒题书心绪乱，何时更得曲江游。
[页]卷,册....[2444]226,7
第573笔
　　　　奉简高三十五使君　杜甫
当代论才子，如公复几人。骅骝开道路，鹰隼出风尘。
行色秋将晚，交情老更亲。天涯喜相见，披豁对（一作道）吾真。
[页]卷,册....[2444]226,7
第574笔
　　　　送韩十四江东觐省　杜甫
兵戈不见老莱衣，叹息人间万事非。我已无家寻弟妹，君今何处访庭闱。
黄牛峡静滩声转（一作急），白马江[2444]寒树影稀。此别应（一作还）须各努力，故乡犹恐未同（一作堪）归。
[页]卷,册....[2445]226,7
第575笔
　　　　酬高使君相赠　杜甫
古寺僧牢落，空房客（一作得）寓居。故人供禄米，邻舍与园蔬。
双树容听法，三车肯载书。（窥基师以三车自随，前乘经论箱袟，中乘自御，后乘妓女食馔。诗言我如三车自随，但当用以载书耳。）草玄吾岂敢，赋或似（一作比）相如。
[页]卷,册....[2445]226,7
第576笔
　　　　草堂即事　杜甫
荒村建子月，（上元二年建子月壬午朔，上受朝贺如正旦仪，以其月为岁首。）独树老夫家。雾（一作雪）里江船渡，风前径竹斜。
寒鱼依密藻，宿鹭起圆沙。蜀酒禁愁得，无钱何处赊。
[页]卷,册....[2445]226,7
第577笔
　　　　魏十四侍御就弊庐相别　杜甫
有客骑骢马，江边问草堂。远寻留药价，惜别到（一作倒）文场。
入幕旌旗动，归轩锦绣香。时应念衰疾，书疏（一作迹）及沧浪。
[页]卷,册....[2445]226,7
第578笔
　　　　徐九少尹见过　杜甫
晚景孤村僻，行军（唐以少尹为行军长史）数骑来。交新徒有喜，礼厚愧无才。
赏静怜云竹，忘归步月台。何当看花蕊，欲发照江梅。
[页]卷,册....[2445]226,7
第579笔
　　　　范二员外邈吴十侍御郁特枉驾阙展待聊寄此（一本下有作字）　杜甫
暂往比邻去（一作至），空闻二妙归。幽栖诚简略，衰白已光辉。
野外贫家远，村中好客稀。论文或不愧，肯重款柴扉。
[页]卷,册....[2445]226,7
第580笔
　　　　王十七侍御抡许携酒至草堂奉寄此诗便请邀高三十五使君同到　杜甫
老夫卧稳朝慵起，白屋寒多暖始开。江鹳（一作鹤）巧当幽径浴，邻鸡还过短墙来。
绣衣屡许携家酝，皂盖能忘折野梅。戏假霜威促山简，须成一醉（一作醉里）习池回。
[页]卷,册....[2446]226,7
第581笔
　　　　王竟携酒高亦同过共用寒字　杜甫
卧病荒郊远，通行小径难。故人能领客，携酒重相看。
自愧无鲑（一作虾）菜，空烦卸马鞍。移樽劝山简，头白恐风寒。（原注：高每云：汝年几且不必小于我，故此句戏之。）
[页]卷,册....[2446]226,7
第582笔
　　　　陪李七司马皂江上观造竹桥即日成往来之人免冬寒入水聊题短作简李公二首（第二首，草堂本题云：观作桥成月夜舟中有述还呈李司马。）　杜甫
伐竹（一作伐木）为桥结构同，褰裳不涉往来通。天寒白鹤归华表，日落青龙见水中。
顾我老非题柱客，知君才是济川功。合欢（一作观）却笑千年事，驱石何时到海东。

把烛成桥（一作桥成）夜，回舟坐客（一作客坐）时。天高云去尽，江迥月来迟。
衰谢多扶病，招邀屡有期。异方乘此兴，乐罢不无悲。

[页]卷,册....[2446]226,7
第583笔
　　　　李司马桥了（一作成）承（一本无承字）高使君自成都回　杜甫
向来江上手纷纷，三日成功事出群。已传童子骑青竹（一作马），总拟桥东待使君。
[页]卷,册....[2446]226,7
第584笔
　　　　少年行二首　杜甫
莫笑田家老瓦盆，自从盛酒长（一作养）儿孙。倾银注瓦（一作玉）惊人眼，共醉终同卧竹根。
[2446]
巢燕养（一作引）雏（一作儿）浑去尽，江花结子已（一作也）无多。黄衫年少来宜（一作宜来）数，不见堂前东逝波。

[页]卷,册....[2447]226,7
第585笔
　　　　野人送朱樱　杜甫
西蜀樱桃也自红，野人相赠满筠笼。数回细写愁仍破，万颗匀圆讶许同。
忆昨赐沾门下省，退朝擎出大明宫。金盘玉箸无消息，此日尝新任转蓬。
[页]卷,册....[2447]226,7
第586笔
　　　　即事　杜甫
百宝装腰带，真珠络臂鞲。笑时花近眼，舞罢锦缠头。
[页]卷,册....[2447]226,7
第587笔
　　　　赠花卿　杜甫
锦城丝管日纷纷，半入江风半入云。此曲祗应天上有（一作去），人间能得几回闻。
[页]卷,册....[2447]226,7
第588笔
　　　　少年行　杜甫
马上（骑马）谁家薄媚（白面）郎，临阶（一作轩）下马坐（一作踏）人床。不通姓字粗豪（一作疏）甚，指点银瓶索酒尝（一作酒未尝）。
[页]卷,册....[2447]226,7
第589笔
　　　　观李固请司马弟山水图三首　杜甫
简易高人意（一作体），匡床竹火炉。寒天留远客，碧海挂新图。
虽对连山好，贪看绝岛孤。群仙不愁思，冉冉下蓬壶。

方丈浑连水，天台总映云。人间长见画，老去（一作身老）恨空闻。
范蠡舟偏小，王乔鹤不群。此生随万物，何路出尘氛。
[2447]
高浪垂翻屋，崩崖欲压床。野桥（一作楼）分子细，沙岸绕微茫。
红浸珊瑚短，青悬薜荔长。浮查并坐得（一作相并坐），仙老暂相将。

[页]卷,册....[2448]226,7
第590笔
　　　　题桃树　杜甫
小径升堂旧不斜，五株桃树亦从遮。高秋总馁（一作餽）贫人实，来岁还舒满眼花。
帘户每宜通乳燕，儿童莫信打慈鸦。寡妻群盗非今日，天下车书正（一作已）一家。
[页]卷,册....[2448]226,7
第591笔
　　　　萧八明府堤（一作实）处觅桃栽　杜甫
奉乞桃栽一百根，春前为送浣花村。河阳县里虽无数，濯锦江边（一作头）未满园。
[页]卷,册....[2448]226,7
第592笔
　　　　从韦二明府续处觅绵（一作锦）竹　杜甫
华轩蔼蔼他年到，绵竹亭亭出县高。江上舍前无此物，幸分苍翠拂波涛。
[页]卷,册....[2448]226,7
第593笔
　　　　凭何十一少府邕觅桤木栽　杜甫
草堂堑西无树林（一作木），非子谁复见幽心。饱闻桤木三年大，与致溪边十亩阴。
[页]卷,册....[2448]226,7
第594笔
　　　　凭韦少府班觅松树子（一本下有栽字）　杜甫
落落出群非榉柳，青青不朽岂杨梅。欲存老盖千年意，为觅霜根数寸栽（一作来）。
[页]卷,册....[2448]226,7
第595笔
　　　　又于韦处乞大邑瓷碗　杜甫
大邑烧瓷轻且坚，扣如哀（一作寒）玉锦城传。君家白碗胜霜雪，急送茅斋也可怜。
[页]卷,册....[2448]226,7
第596笔
　　　　诣徐卿觅果栽　杜甫[2448]
草堂少花今欲栽，不问绿李与黄梅。石笋街中却归去，果园坊里为求来。
[页]卷,册....[2449]226,7
第597笔
　　　　赠别何邕　杜甫
生死论交地，何由见一人。悲君随燕雀，薄宦走风尘。
绵谷元通汉，沱江不向秦。五陵花满眼，传语故乡春。
[页]卷,册....[2449]226,7
第598笔
　　　　赠别郑炼赴襄阳　杜甫
戎马交驰际，柴门老病身。把君诗过日（一作目），念此别惊神（一作念别意惊神）。
地阔峨眉晚（一作晓，一作远），天高岘首春。为于耆旧内，试觅姓庞人。
[页]卷,册....[2449]226,7
第599笔
　　　　重赠郑炼　杜甫
郑子将行罢使臣，囊无一物献尊亲。江山路远羇离日，裘马谁为感激人。
[页]卷,册....[2449]226,7
第600笔
　　　　奉和严中丞西城晚眺十韵　杜甫
汲黯匡君切，廉颇出将频。直词才不世，雄略动（一作用）如神。
政简移风速，诗清立意新。层城临暇（一作媚）景，绝域望余春。
旗尾蛟龙会，楼头燕雀驯。地平江动蜀，天阔树浮秦。
帝念深分阃，军须远算缗。花罗封蛱蝶，瑞锦送麒𬴊。
辞第输高义，观图忆古人。征南多兴绪，事业暗相亲。
[页]卷,册....[2450]227,7
第601笔
　　　　严中丞枉驾见过（原注：严自东川除西川，勒令两川都节制。）　杜甫
元戎小队出郊坰，问柳寻花到野亭。川合东西瞻使节，地分南北任流（一作孤）萍。
扁舟不独如张翰，白（一作皂）帽还应（一作应兼）似管宁。寂寞（一作今日）江天云雾里，何人道有少微星。
[页]卷,册....[2450]227,7
第602笔
　　　　广州段功曹到得杨五长史谭书功曹却归聊寄此诗　杜甫
卫青开幕府，杨仆将楼船。汉节梅花外，春城海水边。
铜梁书远及，珠浦使将旋。贫病他乡老，烦君万里传。
[页]卷,册....[2450]227,7
第603笔
　　　　得广州张判官叔卿书使还以诗代意（叔卿，鲁人，见甫杂述。）　杜甫
乡关胡骑远（一作满），宇宙蜀城偏。忽得炎州信，遥从月峡传。
云深骠骑幕，夜隔孝廉船。却寄双愁眼，相思[2450]（一作望）泪点悬。
[页]卷,册....[2451]227,7
第604笔
　　　　送段功曹归广州　杜甫
南海春天外，功曹几月程（一作行）。峡云笼树小，湖日落（一作荡）船明。
交趾丹砂重，韶州白葛轻。幸君因旅（一作估）客，时寄锦官城。
[页]卷,册....[2451]227,7
第605笔
　　　　绝句漫兴九首　杜甫
　　冷斋诗话：漫兴当作漫与，言即景率意之作也。苏轼、黄庭坚、杨廷
　　秀袭用之，俱押入语韵，姜尧章蟋蟀词与段复之词亦然。元以前未有
　　读作兴字者，迨杨廉夫始作漫兴七首，妄云学杜，其徒吴复从而傅会
　　之，于是世人尽改杜集之与为兴矣。
眼见（一作前）客愁愁不醒，无赖春色到江亭。即遣花开（一作飞）深（一作从）造次，便觉（一作教）莺语太丁宁。

手种桃李非无主，野老墙低还似（一作是）家。恰似春风相（入声）欺得，夜来吹折数枝花。

熟（一作耐）知（一作孰如）茅斋绝低小，江上燕子故来频。衔泥点污琴书内，更接飞虫打著人。

二月已破三月来，渐老逢春能几回。莫思（一作辞）身外无穷事，且尽生前有限杯。

肠断春江（一作江春）欲尽（一作白）头，杖藜徐步立芳洲。颠狂柳絮随风去，轻薄桃花逐水流。

懒慢无堪不出村，呼儿日在掩柴门。苍苔浊酒林中静，碧水春风野外昏。

糁径杨花铺白毡，点溪荷叶叠（一作累）青钱（一作钿）。笋（一作竹）根稚（一作雉）子无人见，沙上凫雏傍母眠。

舍西柔桑叶可拈，江畔细麦复纤纤。人生几何春已夏，不放香醪如蜜甜。

隔户（一作户外）杨柳弱袅袅，恰似十五女儿腰。谁谓朝来不作意，狂风挽断最长条。

[页]卷,册....[2451]227,7
第606笔
　　　　江畔独步寻花七绝句　杜甫
江上被花恼不彻，无处告诉只颠狂。走觅南邻爱酒伴，经旬出饮独空床。（原注：斛斯融，吾酒徒。）

稠花乱蕊畏（一作裹）江滨，行步攲危实（一作独）怕春。诗酒尚堪驱使在，未须料理白头人。

江深竹静两三家，多事红花映白花。报答春光知有处，应须美酒送生涯。

东望少城花满烟，百花高楼更可怜。谁能载酒开金盏（一作锁），唤取佳人舞绣筵。

黄师塔前江水东，春光懒困倚微风。桃花一簇开无主，可爱深红爱（一作映，一作与）浅红。

黄四娘家花满蹊，千朵万朵压枝低。留连戏蝶时时舞，自在娇莺恰恰啼。

不是爱（一作看）花即肯（一作欲，一作索）死，只恐花尽老相催。繁枝容易纷纷落，嫩叶（一作蕊）商量细细开。

[页]卷,册....[2452]227,7
第607笔
　　　　三绝句　杜甫
楸树馨香倚钓矶，斩新花蕊未应飞。不如醉里风吹（一作春风）尽，可（一作何）忍醒时雨打稀。

门外鸬鹚去（一作久）不来，沙头忽见眼相猜。自今已后知人意，一日须来一百回。

无数春笋满林生，柴门密掩断人行。会须上番（去声）看成竹，客至从嗔不出迎。

[页]卷,册....[2452]227,7
第608笔
　　　　戏为六绝句　杜甫
庾信文章老更成，凌云健笔意纵横。今人嗤点流传赋，不觉前贤畏后生。

杨王（一作王杨）卢骆当时体，轻薄为文哂未休。尔曹身与名俱减，不废江河万古流。

纵使卢王操翰墨，劣于汉魏近风骚。龙文虎脊皆君驭，历块过都见尔曹。
[2452]
才力应难夸（一作跨）数公，凡今谁是出群雄。或看翡翠兰苕上，未掣鲸鱼碧海中。

不薄今人爱古人，清词丽句必为邻。窃攀屈宋宜方驾，恐与齐梁作后尘。

未及前贤更勿疑，递相祖述复先谁。别裁伪体亲风雅，转益多师是汝师。
　　钱谦益曰：当甫之世，群儿之谤伤者或不少矣，故借庾信、四子以发
　　其意。嗤点流传，轻薄为文，皆指并时之入也。卢，王之文，劣于汉
　　、魏，而能江河万古者，以其近于风骚也；况其上薄风骚，而又不劣
　　于汉、魏者乎！凡今谁是出群雄，甫所以自命也。兰苕翡翠，指当时
　　研揣声病，寻摘章句之徒。鲸鱼碧海，则元稹所谓浑涵汪洋，千汇万
　　状，兼古人而有之者，非甫谁足以当之。不薄今人以下，惜时人之是
　　古非今不知别裁而正告之。齐、梁以下，对屈、宋言之，皆今人也。
　　不薄今而爱古，期于清词丽句必与古人为邻则可耳。今人侈言屈、宋
　　，而转作齐、梁之后尘。又曰：今人之未及前贤，以其递相祖述，沿
　　流失源，而不知谁为之先也。骚、雅、汉、魏至于齐、梁、唐初，靡
　　不有真面目，舍是则皆伪体也。别者区别之，裁者裁而去之。果能别
　　裁伪体，则近于风雅矣。自风雅而下，至于庾信、四子，孰非我师？
　　故曰转益多师是汝师。呼之曰汝，所谓尔曹也。
[页]卷,册....[2453]227,7
第609笔
　　　　江头四咏　丁香　杜甫
丁香体柔弱，乱结枝犹垫。细叶带浮毛，疏花披素艳。
深栽小斋后，庶近（一作使）幽人占。晚堕兰麝中，休怀粉身念。
[页]卷,册....[2453]227,7
第610笔
　　　　江头四咏　栀子　杜甫
栀子比众木，人间诚未多。于身色有用，与道气伤（一作相）和。
红取风霜实，青看雨露柯。无情移得汝，贵在[2453]映江波。
[页]卷,册....[2454]227,7
第611笔
　　　　江头四咏　㶉𫛶　杜甫
故使笼宽织，须知动损毛。看云莫怅望，失水任呼号。
六翮曾经剪，孤飞卒（一作只）未高。且无鹰隼虑，留滞莫辞劳。
[页]卷,册....[2454]227,7
第612笔
　　　　江头四咏　花鸭　杜甫
花鸭无泥滓，阶前（一作中庭）每缓行。羽毛知独立，黑白太分明。
不觉群心妒，休牵众眼惊。稻粱沾（一作知）汝在，作意莫先鸣。
[页]卷,册....[2454]227,7
第613笔
　　　　畏人　杜甫
早花随处发，春鸟异方啼。万里清江上，三年（一作峰）落日低。
畏人成小筑，褊性合幽栖。门迳（一作径没）从榛草，无心走（一作待）马蹄。
[页]卷,册....[2454]227,7
第614笔
　　　　远游　杜甫
贱子何人记，迷芳（一作方）著处家。竹风连野色，江沫拥春沙。
种药扶衰病，吟诗解叹嗟。似闻胡骑走，失喜问京华。
[页]卷,册....[2454]227,7
第615笔
　　　　野望　杜甫
西山白雪三奇（一作城，一作年）戍（在彭州），南浦清江万里桥。海内风尘诸弟隔，天涯涕泪一身遥。
唯将迟暮供多病，未有涓埃答圣朝。跨马出郊时极目，不堪人事日（一作自）萧条。
[页]卷,册....[2454]227,7
第616笔
　　　　官池春雁二首　杜甫
自古稻粱多不足，至今㶉𫛶乱为群。且休怅望看春水，更恐归飞隔暮云。

青春欲尽急还乡，紫塞宁论尚有霜。翅在云天终不远，力微〔矰〕（缯）缴绝须防。

[页]卷,册....[2455]227,7
第617笔
　　　　水槛遣心（一作兴）二首　杜甫
去郭轩楹敞，无村（一作材）眺望赊。澄江平少岸，幽树晚多花。
细雨鱼儿出，微风燕子斜。城中十万户，此地两三家。

蜀天常夜雨，江槛已朝晴。叶润林塘密，衣干枕席清。
不堪祗（一作支）老病，何得尚（一作向）浮名。浅把涓涓酒，深凭送此生。

[页]卷,册....[2455]227,7
第618笔
　　　　屏迹三首　杜甫
用拙存（一作诚）吾道，幽居近物情。桑麻深雨露，燕雀半生成。
村鼓时时急，渔舟个个轻。杖藜从白首，心迹喜双清。

晚起家何事，无营地转幽。竹光团（一作围）野色，舍（一作山）影漾江流。
失学从儿懒，长贫任妇愁。百年浑得醉，一月不梳头。

衰颜（一作年）甘屏迹，幽事供高卧。鸟下竹根行，龟开萍叶过。
年荒酒价乏，日并园蔬课。犹酌甘泉歌（一作独酌酣且歌，一作独酌酌甘泉），歌长击樽破。

[页]卷,册....[2455]227,7
第619笔
　　　　奉酬严公寄题野亭之作　杜甫[2455]
拾遗曾奏数行书，懒性从来水竹居。奉引滥骑沙苑马，幽栖真钓锦江鱼。
谢安不倦登临费（一作赏），阮籍焉知礼法疏。枉沐（一作何日）旌麾出城府，草茅无（一作荒）径欲教锄。
[页]卷,册....[2456]227,7
第620笔
　　　　中丞严公雨中垂寄见忆一绝奉答二绝（一作严公雨中见寄一绝奉答两绝）　杜甫
雨映行宫（一作官，一作云。明皇出蜀，以行宫为道观）辱赠诗，元戎肯赴野人期（一作欲动野人知）。江边老病虽无力，强拟晴天理钓丝。

何日雨晴云出溪，白沙青石先（一作洗）无泥。只须伐竹开荒径，倚（一作拄）杖穿花听马嘶（一作鸟啼）。

[页]卷,册....[2456]227,7
第621笔
　　　　谢严中丞送青城山道士乳酒一瓶　杜甫
山瓶乳酒下青云，气味浓香幸见分。鸣鞭走送怜渔父，洗盏开尝对马军。（原注：军州谓驱使骑为马军）
[页]卷,册....[2456]227,7
第622笔
　　　　严公仲夏枉驾草堂兼携酒馔（得寒字。草堂本一作郑公枉驾携馔访水亭。）　杜甫
竹里行厨洗玉盘，花边立马簇金鞍。非关使者征求急，自识将军礼数宽。
百年地辟（一作僻）柴门迥，五月江深草阁寒。看弄渔舟移白日，老农何有罄交欢。
[页]卷,册....[2456]227,7
第623笔
　　　　严公厅宴同咏蜀道画图（得空字）　杜甫
日临公馆静，画满（一作列）地图雄。剑阁星桥北，松州雪岭东。
华夷山不断，吴蜀水相通。兴与烟霞会，清樽幸不空。
[页]卷,册....[2456]227,7
第624笔
　　　　奉送严公入朝十韵　杜甫
鼎湖（时因二圣山陵，召严武为桥道使）瞻望远，象阙宪章新。四海犹多难，中原忆旧臣。
与时安反侧，自昔有经[2456]纶。感激张天步，从容静塞尘。
南图回羽翮，北极捧星辰。漏鼓还思昼，宫莺罢啭春。
空留玉帐术（李靖有玉帐经一卷），愁杀锦城人。阁道通丹地，江潭隐白苹。
此生那老蜀，不死会归秦。公若登台辅，临危莫爱身。
[页]卷,册....[2457]227,7
第625笔
　　　　送严侍郎到绵州同登杜使君江楼（得心字）　杜甫
野兴每难尽，江楼延赏心。归朝送使节，落景惜登临。
稍稍烟集渚，微微风动襟。重船依浅濑，轻鸟度层阴。
槛峻背幽谷，窗虚交茂林。灯（一作花）光散远近，月彩静高深。
城拥朝来客，天横醉后参。穷途衰谢意，苦调短长吟。
此会共能几，诸孙（指杜使君）贤至今。不劳朱户闭，自待白河沈。
[页]卷,册....[2457]227,7
第626笔
　　　　奉济驿重送严公四韵　杜甫
远送从此别，青山空复情。几时杯重把，昨夜月同行。
列郡讴歌惜，三朝出入荣。江村独归处（一作去），寂寞养残生。
[页]卷,册....[2457]227,7
第627笔
　　　　送梓州李使君之任（原注：故陈拾遗，射洪人也，篇末有云。）　杜甫
籍甚黄丞相，能名自颍川。近看除刺史，还喜得吾贤。
五马何时到，双鱼会早传。老思筇竹杖（一作杖挂），冬要锦衾眠。
不作临岐恨，惟听举最先。火云挥汗日，山驿醒心泉。
遇害陈公殒（陈子昂为县令段简所辱，收系狱中而卒），于今蜀道怜。君行射洪县，为我一潸然。
[页]卷,册....[2457]227,7
第628笔
　　　　巴西驿亭观江涨呈窦使君（一作窦十五使君）　杜甫
宿雨南江涨，波涛乱远峰。孤亭凌喷薄，万井逼舂容。
霄汉愁高鸟，泥沙困老龙。天边同客舍，携我豁心胸。
[页]卷,册....[2457]227,7
第629笔
　　　　九日登梓州城　杜甫
伊昔黄花酒，如今白发翁。追欢筋力异，望远岁时同。
弟妹悲歌里，朝廷（一作乾坤）醉眼中。兵戈与关塞，此日意无穷。
[页]卷,册....[2458]227,7
第630笔
　　　　九日奉寄严大夫　杜甫
九日应愁思，经时冒险艰。不眠持汉节，何路出巴山。
小驿香醪嫩，重岩细菊（一作雨）斑。遥知簇鞍马，回首白云间。（宝应元年四月，召严武入朝，徐知道反，武阻兵，九月尚未出巴。）
[页]卷,册....[2458]227,7
第631笔
　　　　黄草　杜甫
黄草峡西船不归，赤甲山下行人（一作人行）稀。秦中驿使无消息，蜀道兵（一作干）戈有是非。
万里秋风吹锦水，谁家别泪湿罗衣。莫愁剑阁终堪据，闻道松州已被围。
[页]卷,册....[2458]227,7
第632笔
　　　　怀旧　杜甫
地下苏司业，情亲独有君。那因丧（一作衰）乱后，便有（一作更作）死生分。
老罢知明镜，悲来望白云。自从失词伯，不复更论文。（原注：公前名预，缘避御讳，改为源明。）
[页]卷,册....[2458]227,7
第633笔
　　　　所思（原注：得台州郑司户虔消息）　杜甫
郑老身仍窜，台州信所（一作始）传。为农山涧曲，卧病海云边。
世已疏儒素，人犹乞酒钱。徒劳望牛斗，无计𣃁龙泉。
[页]卷,册....[2458]227,7
第634笔
　　　　不见（原注：近无李白消息）　杜甫[2458]
不见李生久，佯狂真可哀。世人皆欲杀，吾意独怜才。
敏捷诗千首，飘零酒一杯。匡山读书处，头白好（一作始）归来。
[页]卷,册....[2459]227,7
第635笔
　　　　题玄武禅师屋壁（屋在中江大雄山）　杜甫
何年顾虎头，满壁（一作座）画瀛（一作沧）州。赤日石林气，青天江海（一作水）流。
锡飞常近鹤，杯度不惊鸥。似得庐山路，真随惠远游。
[页]卷,册....[2459]227,7
第636笔
　　　　客夜　杜甫
客睡何曾著，秋天不肯明。卷（一作入）帘残月影，高枕远江声。
计拙无衣食，途穷仗友生。老妻书数纸，应悉未归情。
[页]卷,册....[2459]227,7
第637笔
　　　　客亭　杜甫
秋窗犹曙色，落木（一作木落）更天（一作高）风。日出寒山外，江流宿雾中。
圣朝无弃物，老病已成（一作衰）翁。多少残生事，飘零似转蓬。
[页]卷,册....[2459]227,7
第638笔
　　　　秋尽　杜甫
秋尽东行且未回，茅斋寄在少城隈。篱边老却陶潜菊，江上徒逢袁绍（袁绍大会宾客，郑玄后至，倾倒一座，甫以玄自比也。）杯。
雪岭独看西日落（一作暮），剑门犹阻北人来。不辞万里长为客，怀抱何时得好开（一作好一开）。
[页]卷,册....[2459]227,7
第639笔
　　　　陪王侍御宴通泉东山野亭　杜甫
江水东流去，清樽日复斜。异方同宴赏，何处是京华。
亭景临山水，村烟对浦沙。狂歌过于（一作形）胜，得醉[2459]即为家。
[页]卷,册....[2460]227,7
第640笔
　　　　野望　杜甫
金华山北（一作南）涪水西，仲冬风日始凄凄。山连越嶲蟠三蜀，水散巴渝下五溪。
独鹤不知何事舞，饥乌似欲向人啼。射洪春酒寒仍绿，目极伤神谁为携。
[页]卷,册....[2460]227,7
第641笔
　　　　闻官军收河南河北（一作收两河，时史朝义兵败，走死广阳，诸将田承嗣、李怀仙等俱来降。）　杜甫
剑外忽传收蓟北，初闻涕泪满衣裳。却看妻子愁何在，漫卷诗书喜欲狂。
白日（一作首）放歌须纵酒，青春作伴好还乡。即从巴峡穿巫峡，便下襄阳向洛阳。（原注：余田园在东京）
[页]卷,册....[2460]227,7
第642笔
　　　　涪江泛舟送韦班归京（得山字）　杜甫
追饯同舟日，伤春（一作心）一水间。飘零为客久，衰老羡君还。
花远（一作杂）重重树，云轻处处山。天涯故人少，更益（一作忆）鬓毛斑。
[页]卷,册....[2460]227,7
第643笔
　　　　春日梓州登楼二首　杜甫
行路难如此，登楼望欲迷。身无却少壮，迹有但（一作但有）羇栖。
江水流城郭，春风入鼓鞞。双双新燕子，依旧已衔泥。

天畔登楼眼，随春（一作风）入故园。战场今始定，移（一作栘）柳更能存。
厌蜀交游冷，思吴胜事繁。应须理舟楫，长啸下荆门。

[页]卷,册....[2460]227,7
第644笔
　　　　郪城西原送李判官兄武判官弟赴成都府　杜甫[2460]
凭高送所亲，久坐惜芳辰。远水非无浪，他山自有春。
野花随处发，官（一作妖）柳著行新。天际伤愁别，离筵何太频。
[页]卷,册....[2461]227,7
第645笔
　　　　泛江送魏十八仓曹还京因寄岑中允参范郎中季明　杜甫
迟日深春（一作江）水，轻舟送别筵。帝乡愁绪外，春色泪痕边。
见酒须相忆，将诗莫浪传。若逢岑与范，为报各衰年。
[页]卷,册....[2461]227,7
第646笔
　　　　送路六侍御入朝　杜甫
童稚情亲四（一作三）十年，中间消息两茫然。更为后会知何地，忽漫相逢是别筵。
不分（一作忿）桃花红胜锦，生憎柳絮白于（一作如）绵。剑南春色还无赖，触忤愁人到酒边。
[页]卷,册....[2461]227,7
第647笔
　　　　泛江送客　杜甫
二月频送客，东津江欲平。烟花山际重，舟楫浪前轻。
泪逐劝杯下（一作落），愁连吹笛生。离筵不隔日，那得易为情。
[页]卷,册....[2461]227,7
第648笔
　　　　上牛头寺（牛头山在郪县西南，下有长乐寺。）　杜甫
青山意不尽，衮衮上牛头。无复能拘碍，真成浪出游。
花浓春寺静，竹细野池幽。何处莺啼切，移时独未休。
[页]卷,册....[2461]227,7
第649笔
　　　　望牛头寺　杜甫
牛头见鹤林，梯迳绕幽深（一作秀丽，一作何深）。春色浮（一作流）山外，天河宿（一作没）殿阴。
传灯无白日，布地有黄金。[2461]休作狂歌老，回看不住心。
[页]卷,册....[2462]227,7
第650笔
　　　　上兜率寺　杜甫
兜率知名寺，真如会法堂。江山有巴蜀，栋宇自齐梁。
庾信哀虽久，何颙（当作周颙，周好佛）好不忘。白牛（法华经：以大白牛驾宝车）车远近，且欲上慈航。
[页]卷,册....[2462]227,7
第651笔
　　　　望兜率寺　杜甫
树密当山径，江深隔寺门。霏霏云气重（一作动），闪闪浪花翻。
不复知天大，空余见佛尊。时应清盥（一作兴）罢，随喜给孤园。
[页]卷,册....[2462]227,7
第652笔
　　　　甘（古通作柑）园　杜甫
春日清江岸，千甘二顷园。青云羞（一作著）叶密，白雪避花繁。
结子随边使，开筒近至尊。后于桃李熟，终得献金门。
[页]卷,册....[2462]227,7
第653笔
　　　　数陪李（一作章）梓州泛江有女乐在诸（一作渚）舫戏为艳曲二首赠李（一作章）　杜甫
上客回空骑，佳人满近船。江清歌扇底，野旷舞衣前。
玉袖凌风并，金壶隐浪偏。竞将明媚色，偷眼艳阳天（一作年）。

白日移歌袖，清霄近笛床。翠眉萦度曲，云鬓俨分行。
立马千山暮，回舟一水香。使君自有妇，莫学野鸳鸯。

[页]卷,册....[2462]227,7
第654笔
　　　　登牛头山亭子　杜甫[2462]
路出双林外，亭窥万井中。江城孤照日，山（一作春）谷远含风。
兵革身将老，关河信不通。犹残数行泪，忍对百花丛。
[页]卷,册....[2463]227,7
第655笔
　　　　陪李（一作章）梓州王阆州苏遂州李果州四使君登惠义寺　杜甫
春日无人境，虚空不住天。莺花随世界，楼阁寄（一作倚）山巅。
迟暮身何得，登临意惘（一作寂）然。谁能解金印，潇洒共安禅。（一作三车将五马，若个合安禅。）
[页]卷,册....[2463]227,7
第656笔
　　　　送何侍御归朝（李梓州泛舟筵上作。李一作章。）　杜甫
舟楫诸侯饯，车舆使者归。山花相映发，水鸟自孤飞。
春日垂霜鬓，天隅把绣衣。故人从此去（一作远），寥落寸心违。
[页]卷,册....[2463]227,7
第657笔
　　　　江亭送眉州辛别驾升之（得芜字）　杜甫
柳影含云幕（一作重），江波近酒壶。异方惊会面，终宴惜征途。
沙晚低风蝶，天晴喜浴凫。别离伤老大，意绪日荒芜。
[页]卷,册....[2463]227,7
第658笔
　　　　涪城县香积寺官阁　杜甫
寺下春江深不流，山腰官阁迥添愁。含风翠壁孤云细，背日丹枫万木稠。
小院回廊春（一作清，一作深）寂寂，浴凫飞鹭晚悠悠。诸天合在藤萝外，昏黑应须到上头。
[页]卷,册....[2463]227,7
第659笔
　　　　戏题寄上汉中王三首（原注：时王在梓州，初至，断酒不饮，篇有戏述。汉中王瑀，宁王宪之子。）　杜甫
西汉亲王子，成都老客星。百年双白鬓，一别五秋（一作飞）萤。
忍断杯中物，祗（一作眠）看座右铭。不能随皂盖，[2463]自醉逐浮萍。

策杖时能出，王门异昔游。已知嗟不起，未许醉相留。
蜀酒浓无敌，江鱼美可求。终思一酩酊，净扫雁池（梁王兔园有雁池）头。

群盗无归路，衰颜会远方。尚怜诗警策，犹记（一作忆）酒颠狂。
鲁卫弥尊重，徐陈略丧亡（用曹丕与吴质书）。空余枚（一作故）叟在，应念早升堂。

[页]卷,册....[2464]227,7
第660笔
　　　　陪章留后侍御宴南楼（得风字）　杜甫
绝域长夏晚，兹楼清宴同。朝廷烧栈北（广德二年，吐蕃入大震关），鼓角满天（一作漏天，僰道有大小漏天）东。
屡食将军第（一作邸），仍骑（一作骄）御史骢。本无丹灶术（一作诀），那免白头翁。
寇盗狂歌外，形骸痛饮中。野云低渡水，簷雨细随风。
出号江城黑，题诗蜡炬（一作烛）红。此身醒〔复〕（覆）醉，不拟哭途穷。
[页]卷,册....[2464]227,7
第661笔
　　　　台上（得凉字）　杜甫
改席台能（一作为）迥，留门月复光。云行（一作霄）遗暑湿，山谷进风凉。
老去一杯足，谁怜屡舞长。何须把官烛，似恼鬓毛苍。
[页]卷,册....[2464]227,7
第662笔
　　　　送王十五判官扶侍还黔中（得开字）　杜甫
大家东征逐子（班大家赋：余随子乎东征）回，风生洲渚锦帆开。青青竹笋迎船出，日日（一作白白）江鱼入馔来。
离别不堪无限意，艰危深仗济时才。黔阳信使应稀少，莫怪频频（一作烦）劝酒杯。
[页]卷,册....[2464]227,7
第663笔
　　　　倦夜（吴曾漫录云：顾陶类编题作倦秋夜）　杜甫[2464]
竹凉侵卧内，野月满（一作遍）庭隅。重露成涓滴，稀星乍有无。
暗飞萤自照，水宿鸟相呼。（一作飞萤自照水，宿鸟竞相呼。）万事干戈里，空悲清夜徂。
[页]卷,册....[2465]227,7
第664笔
　　　　悲秋　杜甫
凉风动万里，群盗尚纵横。家远传（一作待）书日，秋来为客情。
秋窥高鸟过，老逐众人行。始欲投三峡，何由见两京。
[页]卷,册....[2465]227,7
第665笔
　　　　对雨　杜甫
莽莽天涯雨，江边独立时。不愁巴道路，恐湿汉旌旗。
雪岭防秋急，绳桥战胜迟。西戎甥舅礼，未敢背恩私。
[页]卷,册....[2465]227,7
第666笔
　　　　警急（原注：时高公适领西川节度）　杜甫
才名旧楚将，妙略拥兵机。玉垒虽传檄，松州会解围。
和亲知拙计，公主漫无归。青海今谁得，西戎实饱飞。
[页]卷,册....[2465]227,7
第667笔
　　　　王命　杜甫
汉（一作漠）北豺狼满，巴西道路难。血埋诸将甲，骨断使臣（一作君）鞍。（广德元年，李之芳等使吐蕃，被留。）
牢落新烧栈，苍茫旧筑坛。（严武入朝，吐蕃陷河西、陇右，又围松州，高适不能制，故思武也。）深怀喻蜀意，恸哭望王官（一作京峦）。
[页]卷,册....[2465]227,7
第668笔
　　　　征夫　杜甫
十室几人在，千山空自多。路衢唯见哭，城市不闻歌。
漂梗无安地，衔枚有荷戈。官军未通蜀，吾道竟如[2465]何。
[页]卷,册....[2466]227,7
第669笔
　　　　有感五首　杜甫
将帅蒙恩泽，兵戈有岁年。至今劳圣主，何以报皇天。
白骨新交战，云台旧拓边。（武德以来，开拓边境。地连西域，皆置都督府州县。开元中，置朔方等处节度使以统之。禄山反后数年间，西北数十州相继沦没，尽陷河西，陇右之地。）乘槎断消息，无处觅张骞。

幽蓟余蛇（一作封）豕（史朝义下诸降将仍据幽魏之地），乾坤尚虎狼。诸侯春不贡，使者日相望。
慎勿吞青海，无劳问越裳。大君先息战，归马华山阳。

洛下舟车入，天中贡赋均。日闻红粟腐，寒待翠华春。
莫取金汤固，长令宇宙新。不过行俭德，盗贼本王臣。（钱谦益曰：自吐蕃入寇，车驾东幸。程元振劝帝都洛阳，郭子仪奏请亟还京师，以为东周土地狭厄，险不足恃，适为战场。明明天子，躬俭节用。黜素餐，去冗食。抑竖刁、易牙之权，任蘧瑗、史䲡之直，则黎元自理，盗贼自平。甫诗正隐括大意。）

丹桂（喻王室）风霜急，青梧（喻宗枝）日夜凋。由来强干地，未有不臣朝。
受钺亲贤往，卑宫制诏遥。终依古封建，岂独听箫韶。（甫与房琯每建分封讨贼之议）

盗灭人还乱，兵残将自疑。登坛名绝假，报主（一作执玉）尔何迟。
领郡辄无色，之官皆有词。愿闻哀痛诏，端拱问疮痍。（钱谦益曰：开元以前，有事于外则命使，否则止。自置八节度、十采访，始有坐而为使者，其后名号益广。大抵生于置兵，盛于专利，普于衔命。于是为使则重，为官则轻。天宝末，佩印有至四十。大历中，请俸有至千贯者，宦官内外悉属之使。此诗云登坛名绝假，谓诸将兼官太多，所谓坐而为使也。领郡辄无色，州郡皆权臣所管，不能自达，故曰无色也。之官皆有词，所谓为使则重，为官则轻也。）

[页]卷,册....[2466]227,7
第670笔
　　　　送元二适江左（一本原注：元结也。考次山集，未尝入蜀，亦未尝至江左，且与后注应吴科举不合，殆非是。）　杜甫
乱后今相见，秋深复远行。风尘为客日，江海送君情。
晋室丹阳尹，公孙白帝城。经过自爱惜，取次莫论兵。（原注：元〔尝〕（常）应孙吴科举）
[页]卷,册....[2467]227,7
第671笔
　　　　章梓州水亭（原注：时汉中王兼道士席谦在会，同用荷字韵。）　杜甫
城晚通云雾，亭深到芰荷。吏人桥外少，秋水席边多。
近属淮王至，高门蓟子过。荆州爱山简，吾醉亦长歌。
[页]卷,册....[2467]227,7
第672笔
　　　　玩月呈汉中王　杜甫
夜深露气清，江月满江城。浮（一作游）客转危坐，归舟应独行。
关山同一照（一作点），乌鹊自多惊。欲得淮王术，风吹晕已生。
[页]卷,册....[2467]227,7
第673笔
　　　　戏作寄上汉中王二首（原注：王新诞明珠。）　杜甫
云里不闻双雁过，掌中贪见（一作看）一珠新。秋风袅袅吹江汉，只在他乡何处人。

谢安舟楫风还起，梁苑池台雪欲飞。杳杳东山携汉妓（一作携妓去），泠泠（一作阴阴）修竹待王归（时汉中王谪官蓬州）。

[页]卷,册....[2467]227,7
第674笔
　　　　投简梓州幕府兼简韦十郎官（一本无官字）　杜甫
幕下郎官安稳无，从来不奉一行书。固（一作不）知贫病人须弃（一作关何事），能使韦郎迹也疏。
[页]卷,册....[2467]227,7
第675笔
　　　　登高　杜甫
风急天高猿啸哀，渚清沙白鸟飞回。无边落木萧萧下，不尽长江衮衮来。
万里悲秋常作客，百年多病独[2467]登台。艰难苦恨繁霜鬓，潦倒新停浊酒杯。
[页]卷,册....[2468]227,7
第676笔
　　　　九日　杜甫
去年登高郪县北，今日重在涪江滨。苦遭白发不相放，羞见黄花无数新。
世乱郁郁久为客，路难悠悠常傍人。酒阑却忆十年事，肠断骊山清路尘。
[页]卷,册....[2468]227,7
第677笔
　　　　遣愤　杜甫
闻道花门将，论功未尽归。自从收帝里，谁复总戎（一作兵）机（一作军麾）。
蜂虿终怀毒，雷霆可震威。莫令鞭血地，再湿汉臣衣。（钱谦益曰：回纥既助顺收河北，贼平，恣行暴掠。前后赐赉，府藏为竭。初，雍王见回纥可汗，不于帐前舞蹈，引章少华、魏琚等榜箠至死，汉臣鞭血，正记此事。）
[页]卷,册....[2468]227,7
第678笔
　　　　章梓州（一作使君）橘亭饯成都窦少尹（得凉字）　杜甫
秋日野亭千橘香，玉盘锦席高云凉。主人送客何所作，行酒赋诗殊未央。
衰老应为难离（一作难为应离）别，贤声此去有辉光。预传籍籍新京尹（一作兆），青史无劳数（一作缺）赵张。
[页]卷,册....[2468]227,7
第679笔
　　　　送陵州路使君赴（一作之）任　杜甫
王室比（一作此）多难，高官皆武臣（时多以武将领刺史）。幽燕通使者，岳牧用词人。
国待贤良急，君当拔擢新。佩刀成气象，行盖台风尘。
战伐乾坤破，疮痍府库贫。众僚宜洁白，万役但（一作物役）平均。
霄汉瞻佳士（一作家事），泥途任此身。秋天正摇落，回首大江滨。
[页]卷,册....[2468]227,7
第680笔
　　　　薄暮　杜甫[2468]
江水长流（一作最深）地，山云薄暮时。寒花隐乱草，宿鸟择（一作探）深枝。
旧国见何日，高秋心苦悲。人生不再好，鬓发白（一作自）成丝。
[页]卷,册....[2469]227,7
第681笔
　　　　西山三首（即岷山，捍阻羌夷，全蜀巨障）　杜甫
彝界荒山顶，蕃州积雪边。筑城依（一作连）白帝（西方之帝，非白帝城也），转粟上青天。
蜀将分旗鼓，羌兵助（一作动）井泉（一作铠鋋）。西戎背和好，杀气日相缠。

辛苦三城戍，长防万里秋。烟尘侵火井，雨雪闭松州。
风动将军幕（一作盖），天寒使者裘。漫山贼营（一作成壁）垒，回首得无忧。（广德元年，吐蕃陷松、维、保三城，及云山新筑二城。高适不能救，于是剑南、西山诸州亦入于吐蕃。）

子弟犹深入，关城未解围。蚕崖（蚕崖关在导江西北五十里）铁马瘦，灌口米船稀。
辩士安边策，元戎决胜威。今朝乌鹊喜，欲报凯歌归。

[页]卷,册....[2469]227,7
第682笔
　　　　薄游　杜甫
淅淅（一作渐渐）风生砌，团团日（一作月）隐墙。遥（一作满）空秋雁灭（一作过），半岭暮云长（一作张）。
病叶多先坠（一作堕），寒花只暂香。巴城添泪眼，今夜复清（一作秋）光。
[页]卷,册....[2469]227,7
第683笔
　　　　赠韦赞善别　杜甫
扶病送君发，自怜犹不归。祗应尽客泪，复作掩荆扉。
江汉故人少，音书从此稀。往还二十载，岁晚寸心违。
[页]卷,册....[2469]227,7
第684笔
　　　　送李卿晔（晔，淮安忠公琇之子，时以罪贬岭南。）　杜甫[2469]
王子思归日，长安已乱兵。沾衣问行在，走马向承明。
暮景巴蜀僻，春风江汉清。晋山（介山在绵上，以子推自比）虽自弃，魏阙尚含情。
[页]卷,册....[2470]227,7
第685笔
　　　　绝句　杜甫
江边踏青罢，回首见旌旗。风起春城暮，高楼鼓角悲。
[页]卷,册....[2470]227,7
第686笔
　　　　城上（一作空城）　杜甫
草满巴西绿，空城（一作城空）白日长。风吹花片片，春动（一作荡）水（一作送雨）茫茫。
八骏随天子，群臣从武皇。遥闻出巡守，早晚遍遐荒。
[页]卷,册....[2470]227,7
第687笔
　　　　舍弟占归草堂检校聊示此诗　杜甫
久客应吾道，相随独尔来。孰知江路近，频为草堂回。
鹅鸭宜长数，柴荆莫浪开。东林竹影薄，腊月更须栽。
[页]卷,册....[2470]227,7
第688笔
　　　　伤春五首（原注：巴阆僻远，伤春罢，始知春前已收宫阙。）　杜甫
天下兵虽满，春光（一作青春）日自浓。西京疲百战，北阙任群凶。
关塞三千里，烟花一万重。蒙尘清路急，御宿且（一作有）谁供。（广德元年，吐蕃陷京师，代宗幸华州，百官奔散，无复供拟。）
殷复前王道，周迁旧国容。蓬莱足云气，应合总从龙。

莺入新年语，花开满故枝。天青（一作清）风卷幔，草碧水通（一作连）池。
牢落官军速（一作远），萧条万事危。鬓毛元自白，泪点向来垂。
不是无兄弟，其如有别离。巴山春色静，北望转逶迤。

日月还相斗，星辰屡合（一作亦屡）围。不成诛执法（指程元振辈），焉得变危机。
大角缠兵气，钩陈出帝畿。烟尘昏御道，耆旧把天衣。（一作固无牵白马，几至著青衣。）
行在诸军阙，来朝大将稀。贤多隐屠钓，王肯载同归。

再有朝廷乱，难知消息真。近传（一作闻）王在洛，复道使归（一作通）秦。
夺马悲公主，登车泣贵嫔。萧关迷北上，沧海欲东巡。
敢料安危体，犹多老大臣。岂（一作得）无嵇绍血，沾洒属车尘。

闻说初东幸，孤儿却走多。难分太仓粟，竞弃鲁阳戈。
胡虏登前殿，王公出御河。得无（一作忍为）中夜舞，谁（一作宜）忆大风歌。
春色生烽燧，幽人泣薜萝。君臣重修德，犹足见时和。

[页]卷,册....[2471]228,7
第689笔
　　　　王阆州筵奉酬十一舅惜别之作　杜甫
万壑树声满，千崖秋气高。浮舟（一作云）出郡郭，别酒寄江涛。
良会不复久，此生何太劳。穷愁但（一作惟）有骨，群盗尚如毛。
吾舅惜分手，使君寒赠袍。沙头暮黄鸪，失侣自（一作亦）哀号。
[页]卷,册....[2472]228,7
第690笔
　　　　放船　杜甫
送客苍溪县，山寒雨不开。直愁骑马滑，故作泛舟回。
青惜峰峦过，黄知橘柚来。江流大（一作天）自在，坐稳兴悠哉。
[页]卷,册....[2472]228,7
第691笔
　　　　奉待严大夫　杜甫
殊方又喜故人来，重镇还须济世才。常怪偏裨终日待，不知旌节隔年回。
欲辞巴徼啼莺合，远下荆门去鹢催。身老时危思会面，一生襟（一作怀）抱向谁开。
[页]卷,册....[2472]228,7
第692笔
　　　　奉寄高常侍（一作寄高三十五大夫）　杜甫
汶上相逢年颇多，飞腾无那故人何。总戎楚蜀应全未，方驾（一作价）曹刘不啻过。
今日朝廷须汲黯，中原将帅忆廉颇。天涯春色催迟暮，别泪遥添锦水波。
[页]卷,册....[2472]228,7
第693笔
　　　　奉寄章十侍御　杜甫
　　原注：时初罢梓州刺史东川留后，将赴朝廷，章彝初为严武判官，后
　　为武所杀。武再镇蜀，彝已入觐，岂未行而杀之耶。
淮海维扬一俊人，金章紫绶照青春。指麾能事回天地，训练强兵动鬼神。
湘西不得归关羽，河内犹宜借寇恂。朝觐从容问幽仄，勿云江汉有（一作老）垂纶。
[页]卷,册....[2472]228,7
第694笔
　　　　将赴荆南寄别李剑州　杜甫
使君高义驱今古，寥落三年坐剑州。但见文翁能化俗（一作蜀），焉知李广未封侯。
路经滟滪双蓬鬓，天入沧浪一钓舟。戎马相逢更何日，春风回首仲宣楼。
[页]卷,册....[2473]228,7
第695笔
　　　　奉寄别马巴州（原注：时甫除京兆功曹，在东州。）　杜甫
勋业终（一作真）归马伏波，功曹非（一作无）复汉萧何。扁舟系缆沙边久，南国浮云水上多。
独把鱼竿终远去，难随鸟（一作乌）翼一相过。知君未爱春湖色，兴在骊驹白玉珂。
[页]卷,册....[2473]228,7
第696笔
　　　　泛江　杜甫
方舟不用楫，极目总无波。长日容杯酒，深江净绮罗。
乱离还奏乐，飘泊且听歌。故国流清渭，如今花正多。
[页]卷,册....[2473]228,7
第697笔
　　　　陪王使君晦日泛江就黄家亭子二首　杜甫
山豁何时断，江平不肯流。稍知花改岸，始验鸟随舟。
结束多红粉，欢娱恨白头。非君爱人客，晦日更添（一作禁）愁。

有径金沙软，无人碧草芳。野畦连蛱蝶，江槛俯鸳鸯。
日晚烟花乱，风生锦绣香。不须吹急管，衰老易悲伤。

[页]卷,册....[2473]228,7
第698笔
　　　　南征　杜甫
春岸桃花水，云帆枫树林。偷生长避地，适远更沾襟。
老病南征日，君恩北望心。百年歌自苦，未见有知[2473]音。
[页]卷,册....[2474]228,7
第699笔
　　　　久客　杜甫
羇旅知交态，淹留见俗情。衰颜聊自哂，小吏最相轻。
去国哀王粲，伤时哭贾生。狐狸何足道，豺虎正（一作乱）纵横。
[页]卷,册....[2474]228,7
第700笔
　　　　春远　杜甫
肃肃花絮晚，菲菲红素轻。日长唯鸟雀，春远独柴荆。
数有关中乱，何曾剑外清。故乡（一作园）归不得，地入亚夫营。
[页]卷,册....[2474]228,7
第701笔
　　　　暮寒　杜甫
雾隐平郊树，风含广岸波。沈沈春色静，惨惨暮寒多。
戍鼓犹长击，林莺遂不歌。忽思高宴会，朱袖拂云和。
[页]卷,册....[2474]228,7
第702笔
　　　　双燕　杜甫
旅食惊双（一作双飞）燕，衔泥入此堂。应同避燥湿，且复过（一作遇）炎凉。
养子风尘际，来时道路长。今秋天地在，吾亦离殊方。
[页]卷,册....[2474]228,7
第703笔
　　　　百舌　杜甫
百舌来何处，重重祗报春。知音兼众语，整翮岂多身。
花密藏难（一作难相）见，枝高听转新。过时如发口，君侧有谗人。
[页]卷,册....[2474]228,7
第704笔
　　　　地隅　杜甫
江汉山重阻，风云地一隅。年年非故物，处处是穷途。
丧乱秦公子（王粲本秦川贵公子），悲凉（一作秋）楚大夫。平生心已折，行路日荒芜。
[页]卷,册....[2475]228,7
第705笔
　　　　游子　杜甫
巴蜀愁谁语，吴门兴杳然。九江春草外，三峡暮帆前。
厌就成都卜，休为吏部眠。蓬莱如可到，衰白问群（一作神）仙。
[页]卷,册....[2475]228,7
第706笔
　　　　归梦　杜甫
道路时通塞，江山日寂寥。偷生唯一老，伐叛已三朝。
雨急青枫暮，云深黑水遥。梦归（一作魂）归未（一作亦）得，不用楚辞招。
[页]卷,册....[2475]228,7
第707笔
　　　　江亭王阆州筵饯萧遂州　杜甫
离亭非旧国，春色是他乡。老畏歌声断（一作短，一作继），愁随（一作从）舞曲长。
二天开宠饯，五马烂生（一作辉）光。川路风烟接，俱宜（一作看）下凤皇。
[页]卷,册....[2475]228,7
第708笔
　　　　绝句二首　杜甫
迟日江山丽，春风花草香。泥融飞燕子，沙暖睡鸳鸯。

江碧鸟逾白，山青花欲燃。今春看又过，何日是归年。

[页]卷,册....[2475]228,7
第709笔
　　　　滕王（元婴）亭子（原注：亭在玉台观内。王，高宗调露年中，任阆州刺史。一本滕王亭子二首、玉台观二首，不分题。）　杜甫[2475]
君王台榭枕巴山，万丈丹梯尚可攀。春日莺题修竹里，仙家犬吠白云间。
清江锦（一作碧）石伤心丽，嫩蕊浓花满目班。人到于今歌出牧，来游此地不知还。
[页]卷,册....[2476]228,7
第710笔
　　　　玉台观（原注：滕王造。）杜甫
中天积翠玉台（一作虚）遥，上帝高居绛节朝。遂有冯夷来击鼓，始知嬴女善吹箫。
江光隐见鼋鼍窟，石势参差（一作差池）乌鹊桥。更肯（一作有）红颜生羽翼（一作翰），便应黄发老渔樵。
[页]卷,册....[2476]228,7
第711笔
　　　　滕王亭子　杜甫
寂寞春山路，君王不复行。古墙犹竹色，虚阁自松声。
鸟雀荒村暮，云霞过客情。尚思歌吹入，千骑把（一作拥）霓旌。
[页]卷,册....[2476]228,7
第712笔
　　　　玉台观　杜甫
浩劫因王造（一作起），平台访古游。彩云萧史驻，文字鲁恭留。
宫阙通群帝，乾坤到十洲。人传有笙鹤，时过此（一作北）山头。
[页]卷,册....[2476]228,7
第713笔
　　　　渡江　杜甫
春江不可（一作用）渡，二月已风涛。舟楫攲斜疾（一作甚），鱼龙偃卧高。
渚花兼（一作张）素锦，汀草乱青袍。戏问垂纶客，悠悠见（一作是）汝曹。
[页]卷,册....[2476]228,7
第714笔
　　　　喜雨　杜甫
南国旱（一作早）无雨，今朝江出云。入空才漠漠，洒迥已纷纷。
巢燕高飞尽，林花润色分。晚来声不绝，应得[2476]夜深闻。
[页]卷,册....[2477]228,7
第715笔
　　　　送韦郎司直归成都　杜甫
窜身来蜀地，同病得韦郎。天下干（一作兵）戈满，江边岁月长。
别筵花欲暮，春日鬓（一作鬓色）俱苍。为问南溪竹（一作笋），抽梢合过墙。（原注：余草堂在成都西郭）
[页]卷,册....[2477]228,7
第716笔
　　　　将赴成都草堂途中有作先寄严郑公五首（宝应二年，严武封郑国公，复节度剑南。）　杜甫
得归茅屋赴成都，直（一作真）为文翁再剖符。但使闾阎还揖让，敢论松竹久荒芜。
鱼知丙穴（一作沔阳，一在顺政，一在雅州，一在邛州，一在万州，一在达州，此应指邛州，去成都较近。）由来美。酒忆郫筒（郫县酒，以竹筒盛之。）不用酤。五马旧曾谙小径，几回书札待潜夫。

处处青江带白苹，故园犹得见残春。雪山斥候无兵马，锦里逢迎有主人。
休怪儿童延俗客，不教鹅鸭恼比邻。习池未觉风流尽，况复荆州赏更新。

竹寒沙碧浣花溪，菱（一作橘）刺藤梢咫尺迷。过客径须愁出入，居人不自解东西。
书签药裹封蛛网，野店山桥送马蹄。岂（一作肯）藉荒庭春草（一作新月）色，先判一饮醉如泥。

常苦沙崩损药栏，也从江槛落风湍。新松恨不高（一作长）千尺，恶竹应须斩万竿。
生理祗凭黄阁老，衰颜（一作容）欲付（一作赴）紫金丹。三年奔走空皮骨，信有人间行路难。

锦官（一作馆）城西生事（一作生事城西）微，乌皮几在还思归。昔去为忧乱兵入，今来已恐邻人非。
侧身天地更怀古，回首风尘甘（一作且）息机。共说总戎云鸟阵，不妨游子芰荷衣。

[页]卷,册....[2477]228,7
第717笔
　　　　别房太尉墓（在阆州）　杜甫
他乡复行役，驻马别孤坟。近泪无干土，低空（一作空山）有断云。
对棋陪谢傅，把剑觅徐君。唯见林花落，莺啼送客闻。
[页]卷,册....[2478]228,7
第718笔
　　　　自阆州领妻子却赴蜀山行三首　杜甫
汩汩（一作揖揖，一作浥浥）避群盗，悠悠经十年。不成向南国，复作游西川。
物役水虚照，魂伤山寂然。我生无倚著，尽室畏途边。

长林偃风色，回复（一作首）意犹迷。衫裛翠微润，马衔青草嘶。
栈（一作径）县斜避石，桥断却寻溪。何日干（一作兵）戈尽，飘飘愧老妻。

行色递隐见，人烟时有无。仆夫穿竹语，稚子入云呼。
转石惊魑魅，抨（聘平声，弹也）弓落狖鼯。真供一笑乐，似欲慰穷途。

[页]卷,册....[2478]228,7
第719笔
　　　　山馆（一作移居公安山馆，编入江陵诗后。）　杜甫
南国昼多雾，北风天正寒。路危行木杪，身远（一作迥）宿云端。
山鬼吹灯灭，厨人语夜阑。鸡鸣问前馆，世乱敢求安。
[页]卷,册....[2478]228,7
第720笔
　　　　行次盐亭县聊题四韵奉简严遂州蓬州两使君咨议诸昆季（严震及弟砺皆梓州盐亭人）　杜甫
马首见盐亭，高山拥县青。云溪花淡淡（一作漠漠），春郭水泠泠。
全蜀多名士，严家聚德星。长歌意无极，好为老夫听。
[页]卷,册....[2478]228,7
第721笔
　　　　倚杖（原注：盐亭县作）杜甫
看花虽郭内（一作外），倚杖即溪边。山县早休市，江桥春聚船。
狎（一作野）鸥轻白浪（一作日），归雁喜青（一作清）天。物色兼生意，凄凉忆去年。
[页]卷,册....[2479]228,7
第722笔
　　　　陪王汉州留杜绵州泛房公西湖（房琯刺汉州时所凿）　杜甫
旧相恩追后，春池赏不稀。阙庭分未到，舟楫有光辉。
豉化莼丝熟，刀鸣〔鲙〕（绘）缕飞。使君双皂盖，滩浅正相依。
[页]卷,册....[2479]228,7
第723笔
　　　　舟前小鹅儿（原注：汉州城西北角官池作，官池即房公湖。）　杜甫
鹅儿黄似酒，对酒爱新鹅。引颈嗔船逼（一作过），无行乱眼多。
翅开遭宿雨，力小困沧波。客散层城暮，狐狸奈若何。
[页]卷,册....[2479]228,7
第724笔
　　　　得房公池鹅　杜甫
房相西亭鹅一群，眠沙泛浦白于（一作如）云。凤皇池上应回首，为报笼随王右军。
[页]卷,册....[2479]228,7
第725笔
　　　　答杨梓州　杜甫
闷到房（一作杨）公池水头，坐逢杨子镇东州。却向青溪不相见，回船应（一作因）载阿戎游。
[页]卷,册....[2479]228,7
第726笔
　　　　登楼　杜甫
花近高楼伤客心，万方多难此登临。锦江春色来（一作水流）天地，玉垒浮云变古今。
北极朝廷终不改，西山寇盗莫相侵。可怜后主还祠庙，日暮聊为梁甫吟。
[页]卷,册....[2479]228,7
第727笔
　　　　春归　杜甫
苔径临江竹，茅簷覆地花。别来频甲子，倏忽（一作归到）又春华。
倚杖看孤石，倾壶就浅沙。远鸥浮水静，轻燕受风斜。
世路虽多梗，吾生亦有涯。此身（一作且应）醒复醉，乘兴即为家。
[页]卷,册....[2480]228,7
第728笔
　　　　归雁　杜甫
东来万里客，乱定（一作走）几年归。肠断江城雁，高高正（一作向）北飞。
[页]卷,册....[2480]228,7
第729笔
　　　　赠王二十四侍御契四十韵（王契，字佐卿，京兆人。元结有送契之西蜀序）　杜甫
往往虽相见，飘飘愧此身。不关轻绂冕，俱（一作但）是避风尘。
一别星桥夜，三移斗柄春。败亡非赤壁，奔走为黄巾。
子（一作尔）去何潇洒，余藏异隐沦。书成无过雁，衣故有悬鹑。
恐惧行装数，伶俜卧疾（一作病）频。晓莺工迸泪，秋月解伤神。
会面嗟黧黑，含凄话苦辛。接舆还入楚，王粲不归秦。
锦里残丹灶，花溪得钓纶。消（一作宵）中祗自惜，晚起索谁亲。
伏柱闻周史，乘槎有（一作似）滇臣。鸳鸿不易狎，龙虎未宜驯。
客则（一作即）挂冠至，交非倾盖新。由来意气合，直取性情真。
浪迹同生死，无心耻贱贫。偶然存蔗芋，幸各对松筠。
粗饭依他日，穷愁怪此辰。女长裁褐稳，男大卷书匀。
漰（一作堋，蜀人以堰为堋）口江如练，蚕崖雪似银。名园当翠𪩘，野棹没青苹。
屡喜王侯宅，时邀（一作逢）江海人。追随不觉晚，款曲动弥旬。
但使芝兰秀，何烦（一作须）栋宇邻。山阳无俗物，郑驿正留宾。
出入并鞍马，光辉参（一作忝）席珍。重游先主庙，更历少城𬮱。
石镜通幽魄，琴台隐绛唇。送终惟粪土，结爱独荆榛。
置酒高林下，观棋积水滨。区区甘累趼，稍稍息劳筋。
网聚黏圆鲫，丝繁煮细莼。长（一作〔慨〕（概））歌敲柳瘿，小睡凭藤轮。
农月须知课，田家敢忘勤。浮生难去食，良会惜清晨。
列[2480]国兵戈暗，今王德教淳。要闻除猰貐，休作画麒麟。
洗眼看轻薄，虚怀任屈伸。莫令胶漆地，万古重雷陈。
[页]卷,册....[2481]228,7
第730笔
　　　　寄董卿嘉荣十韵　杜甫
闻道君牙帐，防秋近赤霄。下临千雪岭（一作仞雪），却背五绳桥。
海内久戎服，京师今晏朝。犬羊曾烂熳，宫阙尚萧条。
猛将宜尝胆，龙泉必在腰。黄图遭污辱，月窟可焚烧。
会取干戈利，无令斥候骄。居然双捕虏，自是一嫖姚。
落日思轻骑，高（一作秋）天忆射雕。云台画形像，皆为扫氛妖。
[页]卷,册....[2481]228,7
第731笔
　　　　寄司马山人十二韵　杜甫
关内昔分袂，天边今转蓬。驱驰不可说，谈笑偶然同。
道术曾留意，先生早击蒙。家家迎蓟子，处处识壶公。
长啸峨嵋北，潜行玉垒东。有时骑猛虎，虚室使仙童。
发少何劳白，颜衰肯更红。望云悲𫐘轲，毕景羡冲融。
丧乱形仍役，凄凉信不通。悬旌要路口，倚剑短亭中。
永作殊方客，残生一老翁。相哀骨可换，亦遣驭清风。
[页]卷,册....[2481]228,7
第732笔
　　　　黄河二首　杜甫
黄河北岸海西军，椎鼓鸣钟天下闻。铁马长鸣不知（一作如）数，胡人高鼻动成群。（雍王适至陕州，回纥屯于河北。仆固怀恩与回纥左杀为前锋，所谓河北海西军也）。

黄河西（一作北，一作南，俱非）岸是吾（一作故）蜀，欲须供给家无粟。愿驱众庶戴君王，混一车书弃金玉。

[页]卷,册....[2481]228,7
第733笔
　　　　寄李十四员外布十二韵（原注：新除司议郎，兼万州别驾。虽尚伏枕，已闻理装。）　杜甫
名参汉望苑（汉武为太子置博望苑以通宾客），职述景题舆（周景为陈蕃题舆）。巫峡将之郡，荆门好附书。
远行无自苦，[2481]内热比何如。正是炎天阔，那堪野馆疏。
黄牛平驾浪，画鹢上凌虚。试待盘涡歇，方期解缆初。
闷能过小径，自（一作日）为摘嘉蔬。渚柳元幽僻，村花不扫除。
宿阴繁素柰，过雨乱红蕖。寂寂夏先晚，泠泠风有余。
江清心可莹，竹冷发堪（一作宜）梳。直作移巾几，秋帆发弊庐。
[页]卷,册....[2482]228,7
第734笔
　　　　归来　杜甫
客里有所过（一作适），归来知路难。开门野鼠走，散帙壁鱼干。
洗杓开新酝，低头拭小盘（一作著小冠）。凭谁给曲蘗，细酌老江干。
[页]卷,册....[2482]228,7
第735笔
　　　　王录事许修草堂赀不到聊小诘　杜甫
为嗔王录事，不寄草堂赀。昨属愁春雨，能忘欲漏时。
[页]卷,册....[2482]228,7
第736笔
　　　　寄邛州崔录事　杜甫
邛州崔录事，闻在果园坊（坊在成都）。久待无消息，终朝有底忙。
应愁江树远，怯见野亭荒。浩荡风尘（一作烟）外，谁知酒熟香。
[页]卷,册....[2482]228,7
第737笔
　　　　过故斛斯校书庄二首（原注：老儒艰难时，病于庸蜀，叹其没后方授一官。英华注：即斛斯融。）　杜甫
此老已云殁，邻人嗟亦（一作叹未）休。竟无宣室召，徒有茂陵求。
妻子寄他食，园林非昔游。空余穗帷在，淅淅野风秋。

燕入非旁舍，鸥归祗故池。断桥无复板，卧柳自生枝。
遂有山阳作，多惭鲍叔知。素交零落尽，白首泪双垂。

[页]卷,册....[2482]228,7
第738笔
　　　　立秋（一本有日字）雨院中有作　杜甫
山云行绝塞，大火复西流。飞雨动华屋，萧萧梁栋秋。
穷途愧知己，暮齿借前筹。已费清晨谒，那成长者谋。
解衣开北户，高枕对南楼。树湿风凉进，江喧水气浮。
礼宽心有适，节爽病微瘳。主将归调鼎，五还访旧丘。
[页]卷,册....[2483]228,7
第739笔
　　　　奉和严大夫军城早秋　杜甫
秋风褭褭动高旌，玉帐分弓射虏营。已收滴博（岭在维州）云间戍，更夺（一作次取）蓬婆雪外城（雪山外有蓬婆岭）。
[页]卷,册....[2483]228,7
第740笔
　　　　院中晚晴怀西郭茅舍　杜甫
幕府秋风日夜清，澹云疏雨过高城。叶心朱实看（一作堪）时落，阶面青苔先自（一作老更）生。
复有楼台衔暮景，不劳钟鼓报新晴。浣花溪里花饶笑，肯信吾兼（一作今）吏隐名。
[页]卷,册....[2483]228,7
第741笔
　　　　到村　杜甫
碧涧虽多雨，秋沙先（去声，一作亦）少泥。蛟龙引子过，荷芰逐花低。
老去参戎幕，归来散马蹄。稻粱须就列，榛草即相迷。
蓄积思江汉，疏顽（一作顽疏）惑（一作感）町畦。稍（一作暂）酬知己分，还入故林栖。
[页]卷,册....[2483]228,7
第742笔
　　　　宿府　杜甫
清秋幕府井梧（一作桐）寒，独宿江城蜡炬（一作烛）残。永夜角声悲自语，中天月色好谁看。
风尘荏苒音书绝，关塞萧条行路难。已忍伶俜十年事，强移栖息一枝安。
[页]卷,册....[2483]228,7
第743笔
　　　　遣闷奉呈严（一本有郑字）公二十韵　杜甫[2483]
白水鱼竿客，清秋鹤发翁。胡为来（一作居）幕下，祗合在舟中。
黄卷真如律，青袍也自公。老妻忧坐〔痹〕（（痹），音秘，湿病也），幼女问头风。
平地专攲倒，分曹失异同。礼甘衰力就，义忝上官通。
畴昔论诗早，光辉仗钺雄。宽容存性拙，剪拂念途穷。
露裛思藤架，烟霏想桂丛。信然龟触网，直作鸟窥笼。
西岭纡村北，南江遶舍东。竹皮寒旧翠，椒实雨新红。
浪簸船应坼，杯干瓮即空。藩篱生野径，斤斧任樵童。
束缚酬知己，蹉跎效小忠。周防期稍稍，太简遂匆匆。
晓入朱扉启，昏归画角终。不成寻别业，未敢息微躬。
乌鹊愁银汉，驽骀怕锦幪。会希全物色，时放倚梧桐。
[页]卷,册....[2484]228,7
第744笔
　　　　送舍弟频（一作颍，一作颖）赴齐州三首　杜甫
岷岭南蛮北，徐关东海西。此行何日到，送汝万行啼。
绝域惟高枕，清风独杖藜。危时暂相见，衰白意都迷。

风尘暗不开，汝去几时来。兄弟分离苦，形容老病催。
江通一柱观，日落望乡台。客意长东北，齐州安在哉。

诸姑今海畔，两弟亦山东。去傍干戈觅，来看道路通。
短衣防战地，匹马逐秋风。莫作俱流落，长瞻碣石鸿。

[页]卷,册....[2484]228,7
第745笔
　　　　严郑公阶下新松（得沾字）　杜甫
弱质岂自负，移根方尔瞻。细声闻（一作侵）玉帐，疏翠近珠帘。
未见紫烟集，虚蒙清露沾。何当一百丈，攲盖拥高簷。
[页]卷,册....[2484]228,7
第746笔
　　　　严郑公宅同咏竹（得香字）　杜甫
绿竹半含箨，新梢才出墙。色侵书帙晚，阴过酒樽凉。
雨洗娟娟净，风吹细细香。但令无剪伐，会见拂云长。
[页]卷,册....[2485]228,7
第747笔
　　　　奉观严郑公厅事岷山沱江画图十韵（得忘字）　杜甫
沱水流（一作临）中座，岷山到（一作对，一作赴）此（一作北）堂。白波吹（一作侵）粉壁，青嶂插雕梁。
直讶杉松冷，兼疑菱荇香。雪云虚点缀，沙草得微茫。
岭雁随毫末，川蜺饮练光。霏红洲蕊乱，拂黛石萝长。
暗谷（一作谷暗）非关雨，丹枫（一作枫丹）不为霜。秋成（一作城）玄圃外，景物洞庭旁。
绘事功殊绝，幽襟兴激昂。从来谢太傅，丘壑道难忘。
[页]卷,册....[2485]228,7
第748笔
　　　　晚秋陪严郑公摩诃池泛舟（得溪字，池在张仪子城内。）　杜甫
湍驶风醒酒，船回（一作行）雾起堤。高城秋自落，杂树晚相迷。
坐触鸳鸯起，巢倾翡翠低。莫须惊白鹭，为伴宿清溪。
[页]卷,册....[2485]228,7
第749笔
　　　　初冬　杜甫
垂老戎衣窄，归休寒色（一作气）深。渔舟上急水，猎火著高林。
日有习池醉，愁来梁甫吟。干戈未偃息，出处遂何心。
[页]卷,册....[2485]228,7
第750笔
　　　　至后　杜甫
冬至至后日初长，远在剑南思洛阳。青袍白马有何意，金谷铜驼非故乡。
梅花欲开不自觉，棣萼一别永[2485]相望。愁极本凭诗遣兴，诗成吟咏转凄凉。
[页]卷,册....[2486]228,7
第751笔
　　　　正月三日归溪上有作简院内诸公　杜甫
野外堂依竹，篱边水向城。蚁浮仍腊味，鸥泛已春声。
药许邻人𣃁，书从稚子擎。白头趋幕府，深觉负平生。
[页]卷,册....[2486]228,7
第752笔
　　　　弊庐遣兴奉寄严公　杜甫
野水平桥路，春沙映竹村。风轻粉蝶喜，花暖蜜蜂喧。
把酒宜（一作且）深酌，题诗好细论。府中瞻暇日，江上忆词源。
迹忝（一作寄）朝廷旧，情依节制尊。还思长者辙，恐避席为门。
[页]卷,册....[2486]228,7
第753笔
　　　　春日江村五首　杜甫
农务村村急，春流岸岸深。乾坤万里眼，时序百年心。
茅屋还堪赋，桃源自可寻。艰难贱（一作浅，一作昧）生理，飘泊到如今。

迢递来三蜀，蹉跎有（一作又）六年。客身逢故旧，发兴自林泉。
过懒从衣结，频游任履穿。藩篱无限景（一作颇无限），恣意买（一作向）江天。

种竹交加翠，栽桃烂熳红。经心石镜月，到面雪山风。
赤管随王命，银章付老翁。岂知牙齿落，名玷荐贤中。

扶病垂朱绂，归休步紫苔。郊扉存（一作在）晚计，幕府愧群材。
燕外晴丝卷，鸥边水叶开。邻家送鱼鳖，问我数能来。
[2486]
群盗哀王粲，中年召贾生。登楼初有作，前席竟为荣。
宅入先贤传，才高处士名。异时怀二子，春日复含情。

[页]卷,册....[2487]228,7
第754笔
　　　　绝句六首　杜甫
日出篱东水，云生舍北泥。竹高鸣翡翠，沙僻舞鹍（一作鶤）鸡。

蔼蔼花蕊乱，飞飞蜂蝶多。幽栖身懒动，客至欲如何。

凿井交椶叶，（旧注：交椶作井绠。一云雨坏盐井，以椶叶覆之）开渠断竹根。扁舟轻褭缆，小径曲通村。

急雨捎溪足，斜晖转树腰。隔巢黄鸟并，翻藻白鱼跳。

舍下笋穿壁，庭中藤刺（一作到）簷。地晴丝冉冉，江白草纤纤。

江动月移石，溪虚云傍花。鸟栖知故道，帆过宿谁家。

[页]卷,册....[2487]228,7
第755笔
　　　　绝句四首　杜甫
堂西长笋别开门，堑北行椒却背村。梅熟许同朱老吃，松高拟对阮生论。（原注：朱、阮剑外相知。）

欲作鱼梁云复（一作覆）湍，因惊四月雨声寒。青溪先有蛟龙窟，竹石如山不敢安。

两个黄鹂鸣翠柳，一行白鹭上青天。窗含西岭千秋雪，门泊东吴万里船。（原注：西山白雪，四时不消。）

药条药（一作菜）甲润青青，色过棕亭入草亭。苗满空山惭取誉，根居隙地怯成形。

[页]卷,册....[2487]228,7
第756笔
　　　　哭严仆射归榇　杜甫
素幔随流水，归舟返旧京。老亲如（一作知）宿昔，部曲异平生。
风送（一作逆）蛟龙雨（一作匣），天长骠骑营。一哀三峡暮，遗后见君情。
[页]卷,册....[2488]229,7
第757笔
　　　　宴戎州杨使君东楼　杜甫
胜绝惊身老，情忘发兴奇。座从歌妓密，乐任主人为。
重碧拈（一作酤，一作擎，一作拓）春（一作个）酒，轻红擘荔枝。楼高欲愁思，横笛未休吹。
[页]卷,册....[2488]229,7
第758笔
　　　　渝州候严六侍御不到先下峡　杜甫
闻道乘骢发，沙边待至今。不知云雨散，虚费短长吟。
山带乌蛮阔，江连白帝深。船经一柱观，留眼（一作滞）共登临。
[页]卷,册....[2488]229,7
第759笔
　　　　拨闷（一作赠严二别驾）　杜甫
闻道云安曲米春（唐人呼酒为春），才倾一醆即醺人。乘舟取醉非难事，下峡消愁定几巡。
长年三老遥怜汝，棙柁开头（一作鸣铙）捷有神。已办青钱防雇直，当令美味入吾唇。
[页]卷,册....[2488]229,7
第760笔
　　　　闻高常侍亡（原注：忠州作）　杜甫
归朝不相见，蜀使忽传亡。虚历金华省，何殊地下郎。
致君丹槛折，哭友白云长。独步诗名在，祗令故旧伤。
[页]卷,册....[2489]229,7
第761笔
　　　　宴忠州使君姪宅　杜甫
出守吾家姪，殊方此日欢。自须游阮巷（一作舍），不是怕湖（一作溪）滩。
乐助长歌逸（一作送），杯（一作林）饶旅思宽。昔曾如意舞，牵率强为看。
[页]卷,册....[2489]229,7
第762笔
　　　　禹庙（此忠州临江县禹祠也）　杜甫
禹庙空山里，秋风落日斜。荒庭垂橘柚，古屋画龙蛇。
云气生虚（一作嘘清）壁，江声走白沙。早知乘四载（去声，即乘輴等乘字义），疏凿（一作流落）控三巴。
[页]卷,册....[2489]229,7
第763笔
　　　　题忠州龙兴寺所居院壁　杜甫
忠州三峡内，井邑聚云根。小市常争米，孤城早闭门。
空（一作岂）看过客泪，莫觅主人恩。淹泊（一作薄）仍愁虎，深居赖独园。
[页]卷,册....[2489]229,7
第764笔
　　　　旅夜书怀　杜甫
细草微风岸，危樯独夜舟。星垂（一作随）平野阔，月涌大江流。
名岂文章著，官因（一作应）老病休。飘飘（一作零）何所似，天地（一作外）一沙鸥。
[页]卷,册....[2489]229,7
第765笔
　　　　别常征君　杜甫[2489]
儿扶犹杖策，卧病一秋强。白发少新洗，寒衣宽总长。
故人忧见及，此别泪相忘。各逐萍流转，来书细作行。
[页]卷,册....[2490]229,7
第766笔
　　　　三绝句　杜甫
前（一作去）年渝州杀刺史，今年开州杀刺史。群盗相随剧虎狼，食人更肯留妻子。

二十一家同入蜀，惟残一人出骆谷。自说二女啮臂时，回头却向秦云哭。

殿前兵马虽骁雄，纵暴略与羌浑同。闻道杀人汉水上，妇女多在官军中。

[页]卷,册....[2490]229,7
第767笔
　　　　十二月一日三首　杜甫
今朝腊月春意动，云安县前江可怜。一声何处送书雁，百丈谁家上水（一作濑）船。
未将梅蕊惊愁眼，要（一作更）取楸（一作椒）花媚远天。明光起草人所羡，肺病几时朝日边。

寒轻市上山烟碧，日满楼前江雾黄。负盐出井此谿女，打鼓发船何郡郎。
新亭举目风景切，茂陵著书消渴长。春花不愁不烂漫，楚客唯听棹相将。

即看燕子入山扉，岂有黄鹂历翠微。短短桃花临水岸，轻轻柳絮点人衣。
春来准拟开怀久，老去亲知见面稀。他日一杯难强进，重嗟筋力故山违。

[页]卷,册....[2490]229,7
第768笔
　　　　又雪　杜甫
南雪不到地，青崖沾未消。微微向日薄，脉脉去人遥。
冬热鸳鸯病，峡深豺虎骄。愁边有江水，焉得北之朝。
[页]卷,册....[2490]229,7
第769笔
　　　　奉汉中王手札　杜甫
国有乾坤大，王今叔父尊。剖符来蜀道，归盖取荆门。
峡险通舟过（一作峻），水长注海奔。主人留上客，避暑得名园。
前后缄书报，分明馔玉恩。天云浮绝壁，风竹在华轩。
已觉良（一作凉）宵永（一作逸），何看骇浪翻。入期朱邸雪，朝傍紫微垣。
枚乘文章老，河间礼乐存。悲秋宋玉宅，失路武陵源。
淹薄俱崖口，东西异石根。夷音迷咫尺，鬼物傍（一作倚）黄昏。
犬马诚为恋，狐狸不足论。从容草奏罢，宿昔奉清樽。
[页]卷,册....[2491]229,7
第770笔
　　　　赠崔十三评事公辅　杜甫
飘飘（一作飖）西极马，来自渥洼池。飒飁定（一作寒，一作邓）山桂，低徊风雨枝。
我闻龙正直，道屈尔何为。且有元戎命，悲歌识者谁（一作知）。
官联辞冗长，行路洗攲危。脱剑主人赠，去帆春色随。
阴沈铁凤阙，教练羽林儿。天子朝侵早，云台仗数移。
分军应供给，百姓日支离。黠吏因封己，公才或守雌。
燕王买（一作贾）骏骨，渭老得熊罴。活国名公在，拜坛群寇疑。
冰壶动瑶碧，野水失蛟螭。入幕诸彦集（一作聚），渴贤高选宜。
骞腾坐可致，九万起于斯。复进出矛戟，昭然开鼎彝。
会看之子贵，叹及老夫衰。岂但江曾决，还思雾一披。
暗尘生古镜，拂匣照西施。舅氏多人物，无惭困翮垂。
[页]卷,册....[2491]229,7
第771笔
　　　　长江二首　杜甫
众水会涪万，瞿塘争一门。朝宗人共挹，盗贼尔谁尊。
孤石隐如马，高萝垂饮猿。归心异波浪，何事即飞翻。

浩浩终不息，乃知东极临（一作深）。众流归海意，万国奉君心。
色借潇湘阔，声驱滟滪深（一作沈）。未辞添雾雨，[2491]接上遇（一作过）衣襟。

[页]卷,册....[2492]229,7
第772笔
　　　　承闻故房相公灵榇自阆州启殡归葬东都有作二首　杜甫
远闻房太守（一作尉），归葬陆浑山。一德兴王后，孤魂久客间。
孔明多故事（陈寿等定诸葛亮故事二十四篇以进），安石竟崇班。他日嘉陵涕，仍沾楚水还。

丹旐飞飞日，初传发阆州。风尘终不解，江汉忽同流。
剑动新（一作亲）身匣，书归故国楼。尽哀知有处，为客恐长休。

[页]卷,册....[2492]229,7
第773笔
　　　　云安九日郑十八携酒陪诸公宴　杜甫
寒花开已尽，菊蕊独盈枝。旧摘人频异，轻香酒暂随。
地偏初衣裌，山拥更登危。万国皆戎马，酣歌泪欲垂。
[页]卷,册....[2492]229,7
第774笔
　　　　答郑十七郎一绝　杜甫
雨后过畦润，花残步屐迟。把文惊小陆，好客见当时。
[页]卷,册....[2492]229,7
第775笔
　　　　将晓二首　杜甫
石城除击柝，铁锁欲开关。鼓角悲荒塞，星河落曙（一作晓）山。
巴人常小梗，蜀使动无还。垂老孤帆色，飘飘犯百（一作白）蛮。

军吏回官烛，舟人自楚歌。寒沙蒙薄雾，落月去清波。
壮惜身名晚，衰惭应接多。归朝日簪笏，筋力定如何。

[页]卷,册....[2492]229,7
第776笔
　　　　怀锦水居止二首　杜甫
军旅西征僻，风尘战伐多。犹（一作独）闻蜀父老，不忘舜讴歌。
天险终难立，柴门岂重过。朝朝巫峡水，远逗（一作远）锦江波。

万里桥南（一作西）宅，百花潭北庄。层轩皆面水，老树饱经霜。
雪岭界天白，锦城曛日黄。惜哉形胜地，回首一茫茫。

[页]卷,册....[2493]229,7
第777笔
　　　　子规　杜甫
峡里云安县，江楼翼瓦齐。两边山木合，终日子规啼。
眇眇春风见，萧萧夜色凄（一作栖）。客愁那听此，故作傍（一作傍旅）人低。
[页]卷,册....[2493]229,7
第778笔
　　　　立春　杜甫
春日春盘细生菜，忽忆两京梅发时。盘出高门行白玉，菜传纤手送青丝。
巫峡寒江那对眼，杜陵远客不胜悲。此身未知归定处，呼儿觅纸一题诗。
[页]卷,册....[2493]229,7
第779笔
　　　　漫成一绝（一本无一绝二字）　杜甫
江月去人只数尺，风灯照夜欲三更。沙头宿鹭联拳静（一作起），船尾跳鱼拨（一作跋，一作泼）刺鸣。
[页]卷,册....[2493]229,7
第780笔
　　　　老病　杜甫
老病巫山里，稽留楚客中。药残他日裹，花发去年丛。
夜足沾沙雨，春多逆水风。合分双赐笔，犹作一飘蓬。
[页]卷,册....[2493]229,7
第781笔
　　　　南楚　杜甫
南楚青春异，暄寒早早分。无名江上草，随意岭头云。
正月蜂相见，非时鸟共闻。杖藜妨跃马，不是故离群。
[页]卷,册....[2494]229,7
第782笔
　　　　寄常征君　杜甫
白水青山空复春，征君晚节傍风尘。楚妃堂上色殊众，海鹤阶前鸣向人。
万事纠纷犹绝粒，一官羇绊实藏身。开州入夏知凉冷，不似云安毒热新。
[页]卷,册....[2494]229,7
第783笔
　　　　寄岑嘉州（原注，州据蜀江外。）　杜甫
不见故人十年余，不道故人无素书。愿逢颜色关塞远，岂意出守江城居。
外江三峡且相接，斗酒新诗终日（一作自）疏。谢脁每篇堪讽诵，冯唐已老听吹嘘。
泊船秋夜经春草，伏枕青枫限玉除。眼前所寄选何物，赠子云安双鲤鱼。
[页]卷,册....[2494]229,7
第784笔
　　　　移居夔州郭　杜甫
伏枕云安县，迁居白帝城。春知催柳别，江与（一作已）放船清。
农事闻人说，山光见鸟情。禹功饶断石，且就土微平。
[页]卷,册....[2494]229,7
第785笔
　　　　船下夔州郭宿雨湿不得上岸别王十二（一作二十）判官　杜甫
依沙宿舸船，石濑月娟娟。风起春灯乱，江鸣夜雨悬。
晨钟云外（一作岸）湿，胜地石堂烟（一作偏）。柔橹轻鸥外，含凄（一作情）觉汝贤。
[页]卷,册....[2494]229,7
第786笔
　　　　雨不绝　杜甫
鸣雨既过渐细（一作细雨）微，映空摇飏如丝飞。阶前短草泥不乱，院里长条风乍稀。
舞石旋应将乳子，行云莫自湿仙衣。眼边江舸何匆促，未待（一作得）安流逆浪归。
[页]卷,册....[2495]229,7
第787笔
　　　　崔评事弟许相迎不到应虑老夫见泥雨怯出必愆佳期走笔戏简　杜甫
江阁要宾许马迎，午时起坐自天明。浮云不负青春色，细雨何孤白帝城。
身过花间沾湿好，醉于马上往来轻。虚疑皓首冲泥怯，实少银鞍傍险行。
[页]卷,册....[2495]229,7
第788笔
　　　　宿江边阁（即后西阁）　杜甫
暝色延山径，高斋次水门。薄云岩际宿，孤月浪中翻。
鹳鹤追飞静（一作尽），豺狼得食喧。不眠忧战伐，无力正乾坤。
[页]卷,册....[2495]229,7
第789笔
　　　　夜宿西阁晓呈元二十一曹长　杜甫
城暗更筹急，楼高雨雪微。稍通绡幕霁，远带玉绳稀。
门鹊晨光起（一作喜），墙（一作樯）乌宿处飞。寒江流甚细，有意待人归。
[页]卷,册....[2495]229,7
第790笔
　　　　西阁口号（呈元二十一）　杜甫
山木抱云稠，寒江绕上头。雪崖才变石，风幔不依楼。
社稷堪流涕，安危在运筹。看君话王室，感动几销忧。
[页]卷,册....[2495]229,7
第791笔
　　　　西阁雨望　杜甫[2495]
楼雨沾云幔，山寒（一作高）著水城。径添沙面出，湍减石棱生。
菊蕊凄疏放，松林驻远情。滂沱朱槛湿，万虑傍（一作倚）簷楹。
[页]卷,册....[2496]229,7
第792笔
　　　　不离西阁二首　杜甫
江柳非时发，江花冷色频。地偏应有瘴，腊近已含春。
失学从愚子，无家住（一作任）老身。不知西阁意，肯别定留（一作何）人。

西阁从人别，人今亦故亭。江云飘素练（一作叶），石壁断（一作斩）空青。
沧海先迎日，银河倒列星。平生耽胜事，吁骇（一作怪）始初经。

[页]卷,册....[2496]229,7
第793笔
　　　　西阁三度期大昌严明府同宿不到　杜甫
问子能来宿，今疑索故要。匣琴虚夜夜，手板自朝朝。
金吼霜钟彻，花催腊（一作蜡）炬销。早凫江槛底，双影漫飘飖。
[页]卷,册....[2496]229,7
第794笔
　　　　西阁二首　杜甫
巫山小摇落，碧色见（一作是）松林。百鸟各相命，孤云无（一作非）自心。
层轩俯江壁，要路亦高深。朱绂犹纱帽，新诗近玉琴。
功名不早立，衰病谢知音。哀世非（一作无）王粲，终然（一作朝）学越吟。

懒心似江水，日夜向沧洲。不道含香贱，其如镊白休。
经过调（一作凋）碧柳，萧索（一作瑟）倚朱楼。毕娶何时竟，消中得自由。
豪（一作荣）华看古往，服食寄冥搜。诗尽人间兴，兼须入海求。

[页]卷,册....[2496]229,7
第795笔
　　　　阁夜　杜甫[2496]
岁暮阴阳催短景，天涯霜雪霁寒宵。五更鼓角声悲壮，三峡星河影动摇。
野哭几（一作千）家闻战伐，夷歌数（一作是）处起渔樵。卧龙跃马终黄土，人事依依漫（一作音尘日，一作音书颇）寂寥。
[页]卷,册....[2497]229,7
第796笔
　　　　西阁夜　杜甫
恍惚寒山暮，逶迤白雾昏。山虚风落石，楼静月侵门。
击柝可怜子，无衣何处村。时危关百虑，盗贼尔犹存。
[页]卷,册....[2497]229,7
第797笔
　　　　瀼西寒望（夔人以涧水通江者为瀼，大昌县西有千顷池，水分三道，其一南流奉节县，为西瀼水。）　杜甫
水色含群动，朝光切太虚。年侵（一作终）频怅望，兴远一萧疏。
猿挂时相学，鸥行炯自如。瞿唐春欲至，定卜瀼西居。
[页]卷,册....[2497]229,7
第798笔
　　　　入宅三首（大历二年春，甫自西阁迁赤甲。）　杜甫
奔峭背赤甲，断崖当白盐。客居愧迁次，春酒（一作色）渐多添。
花亚欲移竹，鸟窥新卷帘。衰年不敢恨，胜概欲相兼。

乱后居难定，春归客未还。水生鱼复浦，云暖麝香山（一作判）。
半顶梳头白，过眉拄杖斑。相看多使者，一一问函关。

宋玉归州宅，云通白帝城。吾人淹老病，旅食岂才名。
峡口风常急，江流气不平。只应与儿子，飘转任浮生。

[页]卷,册....[2497]229,7
第799笔
　　　　赤甲　杜甫[2497]
卜居赤甲迁居新，两见巫山楚水春。炙背可以献天子，美芹由来知野人。
荆州郑薛（郑审、薛据）寄书（一作诗）近，蜀客郗岑（郗昂、岑参）非我邻。笑接郎中评事饮，病从深酌道吾真。
[页]卷,册....[2498]229,7
第800笔
　　　　卜居　杜甫
归羡辽东鹤，吟同楚执珪。未成游碧海，著处觅丹梯。
云障（一作嶂）宽江左（一作北），春耕破瀼西。桃红客若至，定似昔（一作晋）人迷。
[页]卷,册....[2498]229,7
第801笔
　　　　暮春题瀼西新赁草屋五首　杜甫
久嗟三峡客，再与暮春期。百舌欲无语，繁花能几时。
谷虚云气薄，波乱日华迟。战伐何由定，哀伤不在兹。

此邦千树橘，不见比封君。养拙干戈际，全生麋鹿群。
畏人江北草，旅食瀼西云。万里巴渝曲，三年实饱闻。

彩云阴复白，锦树晓（一作晚）来青。身世双蓬鬓，乾坤一草亭。
哀歌时自短（一作惜），醉舞为谁醒。细雨荷锄立，江猿吟翠屏。

壮年（一作志）学书剑，他日委泥沙。事主非无禄，浮生即有涯。
高斋依药饵，绝域改春华。丧乱丹心破，王臣未一家。

欲陈济世策，已老尚书郎。未息豺虎斗，空惭鸳鹭行。
时危人事急（一作恶），风逆（一作急）羽毛伤。落日悲江汉，中宵泪满床。

[页]卷,册....[2498]229,7
第802笔
　　　　园　杜甫
仲夏流多水，清晨向小园。碧溪摇艇阔，朱果烂枝繁。
始为江山静，终防市井喧。畦蔬绕茅屋，自足媚盘餐。
[页]卷,册....[2499]229,7
第803笔
　　　　竖子至　杜甫
樝梨且（一作才）缀碧，梅杏半传黄。小子幽园至，轻笼熟柰香。
山风犹满把，野露及新尝。欲寄（一作攲枕）江湖客，提携日月长。
[页]卷,册....[2499]229,7
第804笔
　　　　示獠奴阿段（獠乃南蛮别种，无名字。男称阿暮、阿段，女称阿夷、阿等之类。）　杜甫
山木苍苍落日曛，竹竿褭褭细泉分。郡人入夜争余沥，竖（一作稚）子寻源独不闻。
病渴三更回白首，传声一注湿青云。曾惊陶侃胡奴异，（陶侃有一胡奴，胡僧见之曰：此海山使者也。是夜即失所在。）怪尔常穿虎豹群。
[页]卷,册....[2499]229,7
第805笔
　　　　秋野五首　杜甫
秋野日疏（一作荒，一作蔬）芜，寒江动碧虚。系舟蛮井络（一作路），卜宅楚村墟。
枣熟从（一作行）人打，葵荒欲自（一作且）锄。盘餐老夫食，分减及溪（一作樵）鱼。

易识浮生理，难教一物违。水深鱼极乐，林茂鸟知归。
吾（一作衰）老甘贫病，荣华有是非。秋风吹几杖，不厌此（一作北）山薇。

礼乐攻吾短，山林引兴长。掉头纱帽仄，曝背竹书光。
风落收松子，天寒割蜜房。稀疏小红翠，驻屐近微香。
[2499]
远岸秋沙白，连山晚照红。潜鳞输骇浪，归翼会高风。
砧响家家发，樵声个个同。飞霜任青女，赐被隔南宫。

身许麒𬴊画，年衰鸳鹭群。大江秋易盛，空峡夜多闻。
径隐千重石，帆留一片云。儿童解蛮语，不必作参军。（郝隆诗：娵隅跃清池。桓温问是何物？答曰：蛮以鱼为娵隅。温曰：何为作蛮语？答曰：千里从公，仅得蛮府参军，安得不作蛮语。）

[页]卷,册....[2500]229,7
第806笔
　　　　溪上　杜甫
峡内淹留客，溪边四五家。古苔生迮（音谪。一作湿，一作窄）地，秋竹隐疏花。
塞俗人无井，山田饭有沙。西江使船至，时复问京华。
[页]卷,册....[2500]229,7
第807笔
　　　　树间　杜甫
岑寂双甘树，婆娑一院香。交柯低几杖，垂实碍衣裳。
满岁如松碧，同时待菊黄。几回沾叶（一作落）露，乘月坐胡床。
[页]卷,册....[2500]229,7
第808笔
　　　　课小竖鉏斫舍北果林枝蔓荒秽净讫移床三首（一作秋日闲居三首）　杜甫
病枕依茅栋，荒鉏净果林。背堂资僻远，在野兴清深。
山雉防求敌，江猿应独吟。泄云高不去，隐几亦无心。

众壑生寒早，长林卷雾齐。青虫悬就日，朱果落封（一作成）泥。
薄俗防人（一作狸）面，全身学马蹄。吟诗坐（一作重）回首，随意葛巾低。

篱弱门何向，沙虚岸只（一作自）摧。日斜鱼更食，客散鸟还来。
寒水光难定，秋山响易哀。天涯稍曛黑，倚杖[2500]更（一作独）裴回。

[页]卷,册....[2501]229,7
第809笔
　　　　寒雨朝行视园树　杜甫
柴门杂（一作拥）树向千株，丹橘黄甘此（一作北）地无。江上今朝寒雨歇，篱中秀（一作边新）色画屏纡。
桃蹊李径年虽故（一作古），栀子红椒艳复殊。锁石藤稍元自落，倚（一作到）天松骨见来枯。
林香出实垂将尽，叶蒂辞（一作离）枝（一作柯）不重苏。爱日恩光蒙借贷，清霜杀气得忧虞。
衰颜更（一作动）觅藜床坐，缓步仍须竹杖扶。散骑未知云阁处，啼猿僻在楚山隅。
[页]卷,册....[2501]229,7
第810笔
　　　　季秋江村　杜甫
乔木村墟古，疏篱野蔓悬。清（一作素）琴将暇日，白首望霜天。
登俎黄甘重，支床锦石圆。远游虽寂寞，难见此山川。
[页]卷,册....[2501]229,7
第811笔
　　　　小园　杜甫
由来巫峡水，本自楚人家。客病留因药，春深买为花。
秋庭风落果，瀼岸雨颓沙。问俗营寒事，将诗待物华。
[页]卷,册....[2501]229,7
第812笔
　　　　自瀼西荆扉且移居东屯茅屋四首　杜甫
白盐危峤北，赤甲古城东。平地一川稳，高山四面同。
烟霜凄野日，粳稻熟天风。人事伤蓬转，吾将守桂丛。

东屯复瀼西，一种住青溪。来往皆（一作兼）茅屋，淹留为稻畦。
市喧宜近利（原注：西居近市），林僻此无蹊。若访[2501]衰翁语，须令賸客迷。

道北冯都使，高斋见一川。子能渠细石，吾亦沼清泉。
枕带（一作席）还相似，柴荆即有焉。斫畬应费日，解缆不知年。

牢落西江外，参差北户间。久游巴子国（一作宅），卧病楚人山。
幽独移佳境，清深隔远关。寒空见鸳鹭，回首忆（一作想）朝班。

[页]卷,册....[2502]229,7
第813笔
　　　　茅堂检校收稻二首　杜甫
香稻三秋末，平田百顷间。喜无多屋宇，幸不碍云山。
御裌侵寒气，尝新破旅颜。红鲜终日有，玉粒未吾悭。

稻米炊能白，秋葵煮复新。谁云滑易饱，老藉软俱匀。
种幸房州熟，苗同伊阙（甫有庄墅在河南）春。无劳映渠碗（车渠也。彝碗铭：珍逾渠碗），自有色如银。

[页]卷,册....[2502]229,7
第814笔
　　　　东屯月夜　杜甫
抱疾漂萍老，防边旧谷屯。春农亲异俗，岁月在衡门。
青女霜枫重，黄牛峡水喧。泥留虎斗迹，月挂客愁村。
乔木澄稀影，轻云倚细根。数惊闻雀噪，暂睡想猿蹲。
日转东方白，风来北斗昏。天寒不成寝，无梦寄（一作有）归魂。
[页]卷,册....[2502]229,7
第815笔
　　　　东屯北崦　杜甫
盗贼浮生困，诛求异俗贫。空村惟见鸟，落日未（一作不）逢人。
步壑风吹面，看松露滴身。远山回白首，战地[2502]有黄尘。
[页]卷,册....[2503]229,7
第816笔
　　　　从驿次草堂复至东屯（一本有茅屋二字）二首　杜甫
峡（一作山）内（一作里）归田客（一作舍），江边借马骑。非寻戴安道，似向习家池。
峡（一作地）险风烟僻（一作合），天寒橘柚垂。筑场看敛积，一学楚人为。

短景难高卧，衰年强此身。山家蒸栗暖，野饭射麋新。
世路知交薄，门庭畏客频。牧童斯（一作须）在眼，田父实为邻。

[页]卷,册....[2503]229,7
第817笔
　　　　暂往（一作住）白帝复还东屯　杜甫
复作归田去，犹残获稻功。筑场怜穴蚁，拾穗许村童。
落杵光辉白，除（一作殊）芒子粒红。加餐可扶老，仓庾（一作廪）慰飘蓬。
[页]卷,册....[2503]229,7
第818笔
　　　　刈稻了咏怀　杜甫
稻获空云水，川平对石门。寒风疏落（一作草）木，旭（一作晓）日散鸡豚。
野哭初闻战，樵歌稍出村。无家问消息，作客信乾坤。
[页]卷,册....[2503]229,7
第819笔
　　　　上白帝城（公孙述僭位于此，自称白帝）　杜甫
城峻随天壁（城临大江），楼高更（一作望）女墙。江流思夏后，风至忆襄王。
老去闻悲角，人扶报夕阳。公孙初恃险，跃马意何长。
[页]卷,册....[2503]229,7
第820笔
　　　　上白帝城二首　杜甫[2503]
江城含变态，一上一回新。天欲今朝雨，山归万古春。
英雄余事业，衰迈久风尘。取醉他乡客，相逢故国人。
兵戈犹拥蜀，赋敛强（一作尚）输秦。不是烦形胜，深惭（一作愁）畏损神。

白帝空祠庙，孤云自往来。江山城宛转，栋宇客裴回。
勇略今何在，当年亦壮哉。后人将酒肉，虚殿日尘埃。
谷鸟鸣还过，林花落又开。多惭病无力，骑马入青苔。

[页]卷,册....[2504]229,7
第821笔
　　　　武侯庙（庙在白帝西郊）　杜甫
遗庙丹青落（一作古），空山草木长。犹闻辞后主，不复卧南阳。
[页]卷,册....[2504]229,7
第822笔
　　　　八阵图（诸葛亮八阵图有三，一在夔，一在弥牟镇，一在棋盘市。此在夔之永安宫前者。）　杜甫
功盖三分国，名高八阵图。江流石不转，遗恨失吞吴。
[页]卷,册....[2504]229,7
第823笔
　　　　谒先主庙（刘昭烈庙在奉节县东六里）　杜甫
惨淡风云会，乘时各有人。力侔分社稷，志屈偃经纶。
复汉留长策，中原仗老臣。杂耕心未已，欧（呕同）血事酸辛。（杂耕、呕血皆诸葛亮事）
霸气西南歇，雄图历数屯。锦江元过楚，剑阁复通秦。
旧俗存祠庙，空山立（一作泣）鬼神。虚簷交（一作扶）鸟道（一作过），枯木半龙鳞。
竹送清（一作青）溪月，苔移玉座春。闾阎儿女换，歌舞岁时新。
绝域归舟远，荒城系马频。如何对摇落，况乃久风尘。
孰（一作势）与关张并，功临耿邓亲。应（一作继）天才不小，得士（一作土）契无邻。
迟暮堪帷幄，飘零且钓缗。向来忧国泪，寂寞洒衣巾。
[页]卷,册....[2504]229,7
第824笔
　　　　白盐山（白盐崖高千余丈，在州城东十七里）　杜甫
卓立群峰外，蟠根积水边（下临神渊）。他皆任厚地，尔（一作我）独近高天。
白榜千家邑，清秋万估（一作里，一作古）[2504]船。词人取佳句，刻画竟谁传（一作刷练始堪传）。
[页]卷,册....[2505]229,7
第825笔
　　　　滟滪堆　杜甫
巨积（一作石）水中央，江寒出水长。沈牛答云雨，如马戒舟航。
天意存倾覆，神功接混茫。干戈连解缆，行止忆垂堂。
[页]卷,册....[2505]229,7
第826笔
　　　　滟滪　杜甫
滟滪既没孤根深，西来水多愁太阴。江天漠漠鸟双去，风雨时时龙一吟。
舟人渔子歌回首，估客胡商泪满襟。寄语舟航恶年少，休翻盐井横（一作摸，一作掷）黄金。
[页]卷,册....[2505]229,7
第827笔
　　　　白帝　杜甫
白帝城中（一作头）云出门（一作若屯），白帝城下雨翻盆。高江急峡雷霆斗，翠（一作古）木苍（一作长）藤日月昏。
戎（一作去）马不如归马逸，千家今有百（一作十）家存。哀哀寡妇诛求尽，恸哭秋原何处村。
[页]卷,册....[2505]229,7
第828笔
　　　　白帝城楼　杜甫
江度寒山阁，城高绝塞楼。翠屏宜晚对，白谷会深游。
急急能鸣雁，轻轻不下鸥。彝陵春色起，渐拟放扁舟。
[页]卷,册....[2505]229,7
第829笔
　　　　晓望白帝城盐山　杜甫
徐步移班杖，看山仰白头。翠深开断壁，红（一作江）远结飞楼。
日出清（一作寒）江望，暄和散旅愁。春城见松雪，始拟进归舟。
[页]卷,册....[2505]229,7
第830笔
　　　　白帝城最高楼　杜甫
城尖径昃（一作翼）旌旆愁，独立缥缈之飞楼。峡坼云霾龙虎卧（一作睡），江清日抱鼋鼍游。
扶桑西枝对（一作封）断石，弱水东影随长流。杖藜叹世者谁子，泣血迸空回白头。
[页]卷,册....[2506]229,7
第831笔
　　　　白帝楼　杜甫
漠漠虚无里，连连睥睨侵。楼光去日远，峡影入江深。
腊破思端绮，春归待一金。去年梅柳意，还欲搅边心。
[页]卷,册....[2506]229,7
第832笔
　　　　陪诸公上白帝城（一本有头字，一本有楼字）宴越公堂之作（越公杨素所建）杜甫
此堂存古制，城上俯江郊。落构垂云雨，荒阶蔓草茅。
柱穿蜂溜蜜，栈缺燕添巢。坐接春杯气，心伤艳蕊梢。
英灵如过隙，宴衎愿投胶。莫问东流水（一作水清浅），生涯未即抛。
[页]卷,册....[2506]229,7
第833笔
　　　　峡隘　杜甫
闻说江陵府，云沙静（一作净）眇然。白鱼如切玉，朱橘不论钱。
水有远湖树，人今何处船。青山各（一作若）在眼，却望峡中天。
[页]卷,册....[2506]229,7
第834笔
　　　　诸葛庙　杜甫
久游巴子国，屡入武侯祠。竹日斜虚寝，溪风满薄帷。
君臣当共济，贤圣亦同时。翊戴归先主，并吞更出师。
虫蛇穿画壁，巫觋醉蛛丝。欻忆吟梁父，躬耕也（一作起）未迟。
[页]卷,册....[2506]229,7
第835笔
　　　　峡口二首　杜甫[2506]
峡口大江间，西南控百（一作白）蛮。城攲连粉堞，岸断更青山。
开辟多（一作当）天险，防隅一水关。乱离闻鼓角，秋气动衰颜。

时清关失险，世乱戟如林。去矣英雄事，荒哉割据心。
芦花留客晚，枫树坐猿深。疲薾烦亲故，诸侯数赐金。（原注：主人柏中丞，频分月俸。）

[页]卷,册....[2507]229,7
第836笔
　　　　天池　杜甫
天池马不到，岚壁鸟才通。百顷青云杪，层波白石中。
郁纡腾秀气，萧瑟浸寒空。直对巫山出（一作峡），兼疑夏禹功。
鱼龙开辟有，菱芡（一作芰）古今同（一作丰）。闻道奔雷黑，初看沿日红。
飘零神女雨，断续楚王风。欲问支机石，如临献宝宫。
九秋惊雁序，万里狎渔翁（一作樵童）。更是无人处，诛茅（一作劳）任薄躬。
[页]卷,册....[2507]229,7
第837笔
　　　　瞿塘两崖　杜甫
三峡传何处，双崖壮此门。入天犹石色，穿水忽云根。
猱玃须髯古，蛟龙窟宅尊。羲和冬（一作骖）驭近，愁畏日车翻。
[页]卷,册....[2507]229,7
第838笔
　　　　夔州歌十绝句　杜甫
中巴之东巴东山，江水开辟流其间。白帝高为三峡镇，夔州（一作瞿唐）险过百牢关（关在汉中西南）。

白帝夔州各异城（古白帝在夔州城东），蜀江楚峡混殊名（瞿唐旧名西陵峡，与荆州西陵峡相混）。英雄割据非天意，霸主（一作王）并吞在物情。

群雄竞起问（一作闻，一作向）前朝（音潮），王者无外见今朝。比讶渔阳结怨恨，元听舜日旧箫韶。
[2507]
赤甲白盐俱刺天，闾阎缭绕接山巅。枫林橘树丹青合，复道重楼锦绣悬。

瀼东瀼西一万家，江北江南（一作江南江北）春冬花。背飞鹤子遗琼蕊，相趁凫雏入蒋牙。

东屯稻畦一百顷，北有涧水通青苗。晴沿狎鸥分处处，雨随神女下朝朝。

蜀麻吴盐自古通，万斛之舟行若风。长年三老长歌里，白昼（一作买）摊钱（一作白马滩前）高浪中。

忆昔咸阳都市合，山水之图张卖时。巫峡曾经宝屏见，楚宫犹对碧峰疑。

武侯祠堂（一作生祠）不可忘，中有松柏参天长。干戈满地客愁破，云日如火炎天凉。

阆风玄圃与蓬壶，中有高堂（一作唐）天下无。借问夔州压何处，峡门江腹拥城隅。

[页]卷,册....[2508]229,7
第839笔
　　　　上卿翁请修武侯庙遗像缺落时崔卿权夔州（崔卿，甫之舅氏。）　杜甫
大贤为政即多闻，刺史真符不必分。尚有西郊诸葛庙，卧龙无首对江𣸣。
[页]卷,册....[2508]229,7
第840笔
　　　　偶题　杜甫
文章千古事，得失寸心知。作者皆殊列，名声岂浪垂。
骚人嗟不见，汉道盛于斯。前辈飞腾入，余波绮丽为。
后贤兼旧列（一作制，一作利，一作例），历代各清规。法自儒家有，心从弱岁疲。
永怀江左逸，多病（一作谢）邺中奇。𫘧骥皆良马，骐𬴊带好儿。
车轮徒已斲，堂构惜（一作肯）仍亏。漫作潜夫论，虚传幼妇碑（一作词）。
缘情慰漂荡，抱疾屡迁移。经济惭长策，飞栖假一枝。
尘沙傍蜂虿，江峡绕蛟螭。萧瑟唐虞远，联翩楚汉危。
圣朝兼盗贼，异俗更喧卑。郁郁星辰剑，苍苍云雨池。
两都开幕府，万宇插军麾。南海残铜柱，东风避月支。
音书恨乌鹊，号怒怪熊罴。稼穑分诗兴，柴荆学土宜。
故山迷白阁，秋水隐（一作忆）黄（一作皇）陂。不敢要佳句，愁来赋别离。
[页]卷,册....[2509]230,7
第841笔
　　　　秋兴八首　杜甫
玉露凋伤枫树林，巫山巫峡气萧森。江间波浪兼天涌，寒上风云接地阴。
丛菊两（一作重）开他日泪，孤舟（时方舣舟以俟出峡）一系故园心。寒衣处处催刀尺，白帝城高急暮砧。

夔府孤城落日斜，每依南（一作北）斗望京华。听猿实下三声泪，奉使虚随八月查。
画省香炉违伏枕，山楼粉[2509]堞隐悲笳。请看石上藤萝月，已映洲前芦荻花。

千家山郭静朝晖，一日（一作百处，一作日日）江楼坐翠微。信宿渔人还泛泛，清秋燕子故飞飞。
匡衡抗疏功名薄，刘向传经心事违。同学少年多不贱，五陵衣马自轻肥。

闻道长安似弈棋，百年世事不胜（一作堪）悲。王侯第宅皆新主，文武衣冠异昔时。
直北关山金鼓振，征西车马（一作骑）羽书迟（一作驰）。鱼龙寂寞秋江冷（鱼龙以秋日为夜），故国平居有所思。

蓬莱宫阙对南山，承露金茎霄汉间。西望瑶池降王母（杨贵妃初度女道士，故唐人多以王母比之），东来紫气满函关。（唐以老子为祖，屡征符端。）
云移雉尾开宫扇，日绕龙鳞识圣颜。一卧沧江惊岁晚，几回青琐照（一作点）朝班。

瞿唐峡口曲江头，万里风烟接素秋。花萼夹城通御气，芙蓉小苑入边愁。
朱帘绣柱围黄鹤（一作鹄），锦缆牙樯起白鸥。回首可怜歌舞地，秦中自古帝王州。

昆明池水汉时功，武帝旌旗在眼中。织女机丝虚月夜（一作夜月），石鲸鳞甲动秋风。
波漂菰米沈云黑，露冷莲房坠粉红。关塞极天唯鸟道，江湖满地一渔翁。

昆吾（亭名，在蓝田）御宿（川名，在樊川）自逶迤，紫阁峰阴入渼陂（一本二句倒转）。香稻（一作红稻，一作红饭）啄余（一作残）鹦鹉粒，碧梧栖老凤皇枝。
佳人拾翠春相问，仙侣同舟晚更移。彩笔昔游（一作曾）干气象，白头吟望苦低垂。

[页]卷,册....[2510]230,7
第842笔
　　　　咏怀古迹五首（吴若本作咏怀一章、古迹四首）　杜甫
支离东北风尘际，漂泊西南天地间。三峡楼台淹日月，五溪衣服共云山。
羯胡事主终无赖，词客哀时且[2510]未还。庾信平生最萧瑟，暮年诗赋动江关。（庾信仕周，年侵二毛。时有乡关之思，乃作哀江南赋。）

摇落深知宋玉（一作为主）悲，风流儒雅亦吾师。怅望千秋一洒泪，萧条异代不同时。
江山故宅空文藻，云雨荒台岂梦思。最是楚宫俱泯灭，舟人指点到今疑。

群山万壑赴荆门，生长明妃尚有村。一去紫台连朔漠，独留青冢向黄昏。
画图省识春风面，环珮空归月夜魂。千载琵琶作胡语，分明怨（一作愁）恨曲中论。

蜀主窥吴幸三峡，崩年亦在永安宫。（刘备改鱼复为永安，仍于州西置永安宫）翠华想像空（一作寒）山里，玉殿虚无野寺中。
古庙杉松巢水鹤，岁时伏腊走村翁。武侯祠屋常邻近，一体君臣祭祀同。（原注：殿今为寺，庙在宫之东。）

诸葛大名垂宇宙，宗臣遗像肃清高。三分割据纡筹策，万古云霄一羽毛。
伯仲之间见伊吕，（张辅乐葛优劣论，孔明将与伊、吕争俦，岂与乐毅为伍。）指挥若定失萧曹。（崔浩典论云，诸葛亮不能与萧、曹匹亚）福（一作运）移汉祚难恢（一作终难）复，志决身歼军务劳。

[页]卷,册....[2511]230,7
第843笔
　　　　诸将五首　杜甫
汉朝陵墓对南山，胡虏千秋尚入关。昨日玉鱼（汉楚王戊太子死，天子赐玉鱼一双以敛）蒙葬地，早时金碗（卢充与崔少府女幽婚，赠充金碗，乃向时殉葬物也）出人间。
见（音现）愁汗马西戎逼，曾闪朱旗北斗殷（于颜切，红色也。一作闲）。多少材官守泾渭，将军且莫破愁颜。（钱谦益曰：安禄山犯阙，继以吐蕃，焚毁不已，必有发掘陵寝之虞，故告戒诸将以守泾渭也。是春，吐蕃请和，郭子仪遣兵屯奉天。）

韩公本意筑三城，拟绝天骄拔汉旌。岂谓尽烦回纥马，翻然远救朔方兵。（郭子仪以孤军起朔方，〔沣〕（澧）上之战，[2511]克复长安。新店之战，再收东都，皆用回纥之力。）
胡来不觉潼关隘，龙起犹闻晋水清（唐高祖次龙门，代水清）。独使至尊忧社稷，诸君何以答升平。

洛阳宫殿化为烽，休道秦关百二重。沧海未全归禹贡，蓟门何处尽（一作觅）尧封。（时河北幽、瀛皆安史余孽盘据）
朝廷衮职虽多预（一作谁争补），天下军储不自供。稍喜临边王相国，肯销金甲事春农。（广德二年，王缙以同平章事，代李光弼都统行营。岁余，迁河南副元帅。）

回首扶桑铜柱标，冥冥氛祲未（一作不）全销。越裳翡翠无消息，南海明珠久寂寥。
殊锡曾为大司马，总戎皆插侍中貂。炎风朔雪天王地，只在忠臣（一作良）翊圣朝。（钱谦益曰：此深戒朝廷，不当使中官出将也。杨思勗讨安南五溪，残酷好杀，故越裳不贡。吕太一收珠南海，阻兵作乱，故南海不靖。李辅国以中官拜大司马，所谓殊锡也。鱼朝恩等以中官为观军容使，所谓总戎也。炎风朔雪，皆天王之地。只当精求忠良，以翊圣朝，安得偏信一二中人。据将帅之重任，自取溃偾乎。）

锦江春色逐人来，巫峡清秋万壑哀。正忆往时严仆射，共迎中使望乡台。
主恩前后三持节（严武一镇东川，两镇剑南），军令分明数举杯。西蜀地形天下险，安危须仗出群材。

[页]卷,册....[2512]230,7
第844笔
　　　　秋日夔府咏怀奉寄郑监（审）李宾客（之芳）一百韵　杜甫
　　郑审官秘书少监，时谪贬江陵。李之芳留吐蕃归，拜礼部尚书，改太
　　子宾客。
绝塞乌蛮北，孤城白帝边。飘零仍百里，消渴已三年。
雄剑鸣开匣，群书满系船。（一作所向皆穷辙，余生日系船。）乱离心不展（一作转），衰谢日萧然。
筋力妻孥问，菁华岁月迁。登临多物色，陶冶赖诗篇。
峡束沧（一作苍）江起，岩排石（一作古）树（石楠也）圆。拂云霾楚气，朝（一作潮）海蹴（一作衬）吴天。
煮井为盐速，烧畬（楚俗烧榛种田曰畬）度地[2512]偏。有时惊叠嶂，何处觅平川。
㶉𫛶双双舞，猕猿垒垒悬。碧萝长似带，锦石小如钱。
春草何曾歇，寒花亦可怜。猎人吹戍火，野店引山泉。
唤起搔头急，扶行几屐穿。两京犹薄产，四海绝随肩。
幕府初交辟，郎官幸备员。瓜时犹（一作仍，一作拘）旅寓，萍泛苦（一作若）夤缘。
药饵虚狼藉，秋风洒静便。开襟驱（一作祛）瘴疠，明目扫（一作拂）云烟。
高宴诸侯礼，佳人上客前。哀筝伤老大，华屋艳神仙。
南内开元曲，常时弟子传。法歌声变转，满座涕潺湲。（原注：都督柏中丞筵闻梨园弟子李仙奴歌）
吊影夔州僻，回肠杜曲煎。即今龙厩水，莫带犬戎膻。（原注：西京龙厩门，苑马门也，渭水流苑马门内）
耿贾扶王室，萧曹拱御筵。乘（一作秉）威灭蜂虿，戮力效（一作教）鹰鹯。
旧物森犹在，凶徒恶未悛。国须行战伐，人忆止戈鋋。
奴仆何知礼，恩荣错与权。胡星一彗孛（一作暗），黔首（一作首恶）遂拘挛。
哀痛丝纶切，烦苛法令蠲。业成陈始王，兆喜出于畋（谓代宗践位）。
宫禁经纶密，台阶翊戴全。熊罴载吕望，鸿雁美周宣。
侧听中兴主，长吟不世贤。音徽一柱数，道里下牢千。（原注：郑在江陵，李在夷陵。）
郑李光时论，文章并我先。阴何尚清省，沈宋欻联翩。
律比昆仑竹，音知燥湿弦。风流俱善价，惬当久忘筌。
置驿常如此，登龙盖有焉。虽云隔礼数，不敢坠周旋。
高视收人表，虚心味道玄。马来皆汗血，鹤唳必青田。
羽翼商山起，蓬莱汉阁连。管宁纱帽净，江令锦袍鲜。（江总有山水衲袍赋）
东郡（夷陵，在夔州东）时题壁，南湖（江陵有湖亭）日扣舷。远游凌绝境，佳句染华牋。
每欲孤飞去，徒为百虑牵。生涯已寥落，国步乃（一作尚）迍邅。
衾枕成芜没，池塘作弃捐。（原注：平生多病，卜筑遣怀。）别离忧怛怛，伏腊涕涟涟。
露菊班丰镐，秋蔬（一作菰）影涧瀍。共谁论昔事，几处有新阡。
富贵空回首，喧争懒著鞭。兵戈尘漠漠，江汉月娟娟。
局促看秋燕，萧疏听晚蝉。雕虫蒙记忆，烹鲤问沈绵。
卜羡君平杖，（严君平挂百钱杖头事，与阮孚同。岑参卜肆诗亦云：至今杖头钱，时时地下有。）偷存[2513]子敬毡。囊虚把钗钏，米尽坼花钿。
甘子阴凉叶，茅斋八九椽。阵图沙北岸，市暨瀼西巅。（原注：峡人目市井处曰市暨）
羁绊心常折，栖迟病即痊。紫收（一作秧）岷岭（一作下）芋，白种陆池（一作家）莲。
色好梨胜颊，穰多栗过拳。敕厨唯一味，求饱或三鳣。
儿去看鱼笱（一作俗异邻蛟室），人（一作朋）来坐马鞯。缚柴门窄窄，通竹溜涓涓。
堑抵公畦棱，（原注：京师农人指田远近，多云几棱。棱音去声。）村依野庙壖。缺篱将棘拒，倒石赖藤缠。
借问频朝谒，何如稳醉（一作昼）眠。谁云行不逮（一作达），自觉坐能坚。
雾雨银章涩，馨香粉署妍。紫鸾无近远，黄雀任翩翾。
困学违从众，明公各勉旃。声华夹宸极，早晚到星躔。
恳谏留匡鼎，诸儒引服虔。不逢（一作过）输鲠直，会是正陶甄。
宵旰忧虞轸，黎元疾苦骈。云台终日画，青简为谁编。
行路难何有，招寻兴已专。由来具飞楫，暂拟控鸣弦。
身许双峰寺（蕲州双峰山有东山寺，曹溪宝林寺后亦有双峰），门求七祖禅。（禅门南能、北秀，分列二宗，弟子各立其师为六祖。北宗遂立秀之弟子普寂为七祖，能后无闻焉。甫归心南宗，故曰身许双峰，欲求七祖也。）落帆追宿昔，衣褐向真诠。
安石名高晋（原注：郑高简得谢太傅之风），昭王客赴燕。（原注：李宗亲有燕昭之美，燕，周之裔。）途中非阮籍，查上似张骞。
披拂（一作晤，一作豁）云宁在，淹留景不延。风期终破浪，水怪莫飞涎。
他日辞神女，伤春怯杜鹃。淡交随聚散，泽国绕回旋。
本自依迦叶（天竺二十五祖之首），何曾藉偓佺。（偓佺食松实，体生毛数寸，能飞行逐马。）𬬻峰生转盻，橘井（在马岭山）尚高褰。
东走穷归鹤，南征尽跍鸢。（马援曰：我在浪泊西里，仰视飞鸢〔跕跕〕（站站）堕水中。）晚闻多妙教，卒践塞前愆。
顾凯丹青列，头陀琬琰镌。（王〔屮〕（草）头陀寺碑，为世所重。）众香深黯黯，几地（佛家有十地）肃芊芊。
勇猛为心极，清羸任体孱。金篦空刮眼，镜象未离铨（一作平等未离铨）。
[页]卷,册....[2514]230,7
第845笔
　　　　赠李八（一作公）秘书别三十韵　杜甫[2514]
往时中补右，扈跸上元初。（钱谦益注：中补右者，必李秘书是时官右补阙，属中书省，故云。上元初，谓上之元初，非若寄题草堂诗经营上元始也。）反气凌行在，妖星下直庐。
六龙瞻汉阙（一作殿），万骑略（一作集）姚（一作妫）墟。（舜居安原，名妫墟，亦名姚墟，在汉中西城县西北。时肃宗在凤翔，与汉中接壤。）玄朔回（一作巡）天步，神都忆帝车。
一戎才汗马，百姓免为鱼。通籍蟠螭印，差肩列凤舆。
事殊迎代邸，喜异赏朱虚。寇盗方归顺，乾坤欲晏如。
不才同补衮，奉诏许牵裾。鸳鹭叨云阁，麒麟滞玉除（一作石渠）。
文园多病后，中散旧交疏。飘泊哀相见，平生意有余。
风烟巫峡远，台榭楚宫虚（一作除）。触目非论故，新文尚起予。
清秋凋碧柳，别浦落红蕖。消息多旗帜，经过叹里闾。
战连唇齿国，军急羽毛书。幕府筹频问，（原注：山剑元帅杜相公，初屈幕府参筹划，相公朝谒，今赴后期也。）山家药正锄。（原注：秘书比卧青城山中）
台星入朝谒，使节有吹嘘。西蜀灾长弭，南翁愤始摅。
对扬抏（音桓，损敝也，一作坑）士卒，干没费仓储。势藉兵须用，功无礼忽诸。
御鞍金騕褭，宫砚玉蟾蜍。拜舞银钩落，恩波锦帕舒。
此行非不济，良友昔相于。去旆（一作棹）依颜色，沿流想疾徐。
沈绵疲井臼，倚薄似樵渔。乞（去声）米烦佳客，钞诗听小胥。
杜陵斜晚照，潏水带寒淤。莫话清溪发，萧萧白映梳。
[页]卷,册....[2515]230,7
第846笔
　　　　寄刘峡州伯华使君四十韵　杜甫
峡内多云雨，秋来尚郁蒸。远山（一作天）朝白帝，深水谒（一作出）彝陵。
迟暮嗟为客，西南喜得朋。哀猿更（一作劳）起坐，落雁失飞腾。
伏枕思琼树，临轩对玉绳。青松寒不落，碧海阔逾澄。
昔岁文为理，群公价尽增。家声同令闻，（刘允济与王勃齐名，又与杜审言同仕则天朝，盖伯华之祖父也）时论以儒称。
太后当（一作临）朝肃，多才接迹升。翠虚捎魍魉，丹极上鹍鹏。
宴引春壶满（一作酒），恩分夏簟冰。雕章五色笔，紫殿九华灯。
学并卢（照邻）王（勃）敏，[2515]书偕褚（遂良）薛（稷）能。老兄真不坠，小子独无承。
近有风流作，聊从月继（一作峡，一作窟，一作竁，穴也。）征。放蹄知赤骥，捩翅服苍鹰。
卷轴来何晚，襟怀庶可凭。会期吟讽数，益破旅愁凝。
雕刻初谁料（一作解），纤毫欲自矜。神融蹑飞动，战胜洗侵凌。
妙取筌蹄弃，高宜百万层。白头遗恨在，青竹几人登。
回首追谈笑，劳歌跼寝兴。年华纷已矣，世故莽相仍。
刺史诸侯贵，郎官列宿应。潘生骖（一作安云）阁远，黄霸玺书增。
乳贙（胡犬切，有力也）号攀石，饥鼯诉落藤。药囊亲道士，灰劫问胡僧。
凭久乌皮折（一作绽），簪稀（一作闲）白（一作皂）帽棱。林居看蚁穴，野食行（去声，一作幸，一作待）鱼罾。
筋力交雕丧，飘零免战兢。皆（一作昔，一作旹）为百里宰，正似六安丞。（桓谭谏用谶，斥为六安丞。）
姹女（即汞也）萦新裹，丹砂冷旧秤。但求椿寿永，莫虑杞天崩。
炼骨调情性，张兵挠棘矜。（徐乐传：奋棘矜。棘，即戟；矜，戟之把也。）养生终自惜，伐数（一作叛）必全惩。
政术甘疏诞，词场愧服膺。展怀诗诵鲁，割爱酒如渑。（原注：平生所好，消渴止之。）
咄咄宁书字，冥冥欲避矰。江湖多白鸟，（大戴礼：丹鸟羞白鸟。丹鸟，丹良也；白鸟，蚊蚋也。凡有翼者为鸟。）天地有青蝇。
[页]卷,册....[2516]230,7
第847笔
　　　　夔府书怀四十韵　杜甫
昔罢河西尉，初兴蓟北师。不才名位晚，敢恨省郎迟。
扈圣崆峒日，端居滟滪时。萍流仍汲引，樗散尚恩慈。
遂阻云（一作灵）台宿（一作伯），常怀湛露诗。翠华森远矣，白首飒凄其。
拙被林泉滞，生逢酒赋（邹阳为酒赋）欺。文园终寂寞，汉阁自磷缁。
病隔君臣议（一作识），惭纡德泽私。扬镳惊主辱，拔剑拨年衰。
社稷经纶地，风云际会期。血流纷在眼，涕洒乱交颐。
四渎楼船泛，中原鼓角悲。贼壕连白翟，（晋文公攘夷狄，居西河圁洛间，号白翟、赤翟）战瓦落丹墀。
先帝严灵（一作虚）寝（肃宗收京哭庙），宗臣切受遗。（郭子仪受遗诏，委以河东军事。）恒山犹突骑，辽[2516]海竞张旗。
田父嗟胶漆（用以为弓），行人避蒺藜。总戎存大体，降将饰卑词。
楚贡何年绝，尧封旧俗疑。长吁翻北寇（安史余党），一望卷西夷（谓吐蕃）。
不必陪玄圃，超然待具茨。凶（一作休）兵铸农器，讲殿辟书帷。
庙算高难测，天忧实在兹。形容真潦倒，答效莫支持。
使者分王命，群公各典司。恐乖均赋敛，不似问疮痍。
万里烦供给，孤城最怨思。绿林宁小患，云梦欲难追。
即事须尝胆，苍生可察眉。（郄雄能察盗于眉睫之间，见列子）议（一作义）堂犹集凤，正观是元龟。
处处喧飞檄，家家急竞锥。萧车（汉使萧育乘三公车，按南郡盗贼）安不定，蜀使下何之。
钓濑疏坟籍，耕岩进弈棋。地蒸余破扇，冬煖更纤𫄨。
豺遘（一作搆）哀登楚，（王粲七哀诗：豺虎方构患。又登荆州城楼作赋，故曰登楚。）麟伤泣象尼。衣冠迷适越，藻绘忆游睢。（襄邑南有睢、涣二水，能出文章。陈琳书：游睢、涣者，学藻缋之采。）
赏月延秋桂，倾阳逐露葵。大庭终反朴，京观且僵尸。
高枕虚眠昼，哀歌欲和谁。南宫载勋业，凡百慎交绥。（左传：出战交绥。言战未交而两退也。）
[页]卷,册....[2517]230,7
第848笔
　　　　解闷十二首　杜甫
草阁柴扉星散居，浪翻江黑雨飞初。山禽引子哺红果，溪友（一作女）得钱留白鱼。

商胡离别下扬州，忆上西（一作兰）陵故驿楼。为问淮南米贵贱，老夫乘兴欲东流（一作游）。

一辞故国十经秋，每见秋瓜忆故丘（一作侯）。今日南（一作东）湖采薇蕨，何人为觅郑瓜（一作袁）州。（原注：今郑秘监审）

沈范早知何水部，曹刘不待薛郎中（原注：水部郎中薛据）。独当省署开文苑，兼泛沧浪学钓翁。

李陵苏武是吾师，孟子（原注：校书郎云卿）论文更不疑（一本第二句作首句）。一饭未曾留俗客，数篇今见古人诗。

复忆襄阳孟浩然，清诗句句尽堪传。即今耆旧无新语，漫钓槎头缩颈（一作项）鳊。
[2517]
陶冶性灵在（一作存）底物，新诗改罢自长吟。孰（一作熟）知二谢将能事，颇学（一作觉）阴何苦用心。

不见高人王右丞，蓝田丘壑漫（一作蔓）寒藤。最传秀句寰区满，未绝风流相国能。（原注：右丞弟，今相国缙。）

先帝贵妃今（一作俱）寂寞，荔枝还复入长安。炎方每续朱〔樱〕（缨）献，玉座应悲白露〔团〕（盘）（以下四首，专言荔枝，追感驿送之事。卒致叹于士之不遇，不及一物。隐括张九龄荔枝赋意。）

忆过泸戎摘荔枝，青峰隐映石逶迤。京中旧（一作华应）见无颜色，红颗酸甜只自知。

翠瓜碧李沈玉甃，赤梨葡萄寒露成。可怜先不异枝蔓，此物娟娟长远生。

侧生（蜀都赋：侧生荔枝）野岸及江蒲（一作浦。赵注：戎僰以亩为蒲。释名：以草团屋曰蒲），不熟丹宫满玉壶。云壑布衣骀背死，劳生重（一作人害）马翠眉须。

[页]卷,册....[2518]230,7
第849笔
　　　　复愁十二首　杜甫
人烟生处僻（一作远处），虎迹过新蹄。野鹘（一作鹤，一作鹞，一作雉）翻窥草，村船逆上溪。

钓艇收缗尽，昏鸦（一作鸥）接翅归（一作稀）。月生初学扇，云细不成衣。

万国尚防寇，故园今若何。昔归相识少，早已战场多。

身觉省郎在，家须农事归。年深荒草径，老恐失柴扉。

金丝镂（一作缕）箭镞，皂尾制（一作掣）旗竿。一自风尘起，犹嗟行路难。

胡虏何曾盛，干戈不肯休。闾阎听小子，谈话（一作笑）觅封侯。

贞观铜牙弩，开元锦兽张。花门小前（一作箭）好，此物弃沙场。
[2518]
今日翔麟马（太宗十骏，九曰翔麟紫），先宜驾鼓车。无劳问河北，诸将觉（一作角，一作擢，一作携）荣华。

任转江淮粟，休添苑囿兵。由来貔虎士，不满凤皇城。

江上亦秋色，火云终不移。巫山犹锦树，南国且黄鹂。

每恨陶彭泽，无钱对菊花。如今九日至，自觉酒须赊。

病减诗仍拙，吟多意有余。莫看江总老，犹被赏时鱼（银鱼也）。

[页]卷,册....[2519]230,7
第850笔
　　　　承闻河北诸道节度入朝欢喜口号绝句十二首　杜甫
禄山作逆降天诛，更有思明亦已无。汹汹人寰犹不定，时时斗战欲何须。

社稷苍生计必安，蛮夷杂种错相干。周宣汉武今王是，孝子忠臣后代看。

喧喧道路多歌（一作好童）谣，河北将军尽入朝。（大历二年，淮南李忠臣、汴宋田神功、凤翔李抱玉，俱先后入朝。河北诸镇未有入朝者，或传闻未实耳。）始（一作自）是乾坤王室正，却交（一作教）江汉客魂销。

不（一作北）道诸公无表来，茫然（一作茫）庶事遣（一作使）人猜。拥兵相学干戈锐，使者徒劳百万（一作万里）回（此追言前此拒顺之事）。

鸣玉锵金尽正臣，修文偃武不无人。兴王会静（一作尽）妖氛气，圣寿宜过一万春。

英雄见事若通神，圣哲为心小一身。燕赵休矜出佳丽，宫闱不拟选才人。

抱病江天白首郎，空山楼阁暮春光。衣冠是日朝天子，草奏何时（一作人）入帝乡。

澶（音惮，纵逸也。庄子：澶漫为乐）漫山东一百州，削成如桉抱青丘。苞茅重入归关内，王祭还供尽海头。
[2519]
东逾辽水北滹沱，星象风云喜（一作气）共和。紫气关临天地阔，黄金台贮俊贤多。

渔阳突骑邯郸儿，酒酣并辔金鞭垂。意气即归双阙舞，雄豪复遣五陵知。

李相将军（谓光弼）拥蓟门，白头虽老（一作惟有）赤心存。竟能尽说诸侯入，知有从来天子尊。

十二年来多战场，天威已息阵堂堂。神灵汉代中兴主，功业汾阳异姓王。

[页]卷,册....[2520]230,7
第851笔
　　　　喜闻盗贼蕃寇总退口号五首　杜甫
萧关陇水入官军，青海黄河卷塞云。北极（一作阙）转愁（一作深）龙虎气，西戎休纵犬羊群。（大历二年九月，吐蕃入寇灵州，路嗣恭击破之，旋引去。）

赞普多教使入秦，数通和好止（一作尚）烟尘。朝廷忽用哥舒将，杀伐虚悲公主亲。（此追言开元末金城公主卒后竟失和亲，及天宝间哥舒翰攻拔石堡城事。）

崆峒西极（一作北）过昆仑。驼马由来拥国门，逆气数年吹路断。蕃人闻道渐星奔。

勃律（大小勃律在吐蕃西，去中国九千里。）天西采玉河，（于阗玉州，乃河源所出。有三玉河，东白玉，西绿玉，又西乌玉。）坚昆碧碗（坚昆在葱岭北，出琉璃碗）最来多。旧随汉使千堆宝，少（一作小）答胡（一作朝）王万匹罗。

今春喜气满乾坤，南北东西拱至尊。大历二（一作三）年调玉烛，玄元皇帝圣云孙。

[页]卷,册....[2520]230,7
第852笔
　　　　洞房　杜甫
洞房环珮冷，玉殿起秋风。秦地应新月，龙池满旧宫。
系舟今夜远，清漏往时同。万里黄山北，园陵白露中。（汉黄山宫在武帝茂陵北，借以喻明皇泰陵也）
[页]卷,册....[2520]230,7
第853笔
　　　　宿昔　杜甫
宿昔青门里，蓬莱仗数移。花娇迎杂树，龙喜出平池。
落日（一作月）留王母，微风倚少儿。（以卫少儿比贵妃诸姊妹）宫中行乐秘，少有外人知。
[页]卷,册....[2521]230,7
第854笔
　　　　能画　杜甫
能画毛延寿，投壶郭舍人。每蒙天一笑，复似（一作以）物皆（一作初）春。
政化平如水，皇恩（一作明）断若神。时时用抵戏，亦未杂风尘。
[页]卷,册....[2521]230,7
第855笔
　　　　斗鸡　杜甫
斗鸡初赐锦，舞马既（一作解）登床。帘下宫人出，楼前御柳（一作曲）长。
仙游终一閟，女乐久无香。寂寞骊山道，清秋草木黄。
[页]卷,册....[2521]230,7
第856笔
　　　　鹦鹉（一作翦羽）　杜甫
鹦鹉含愁思，聪明忆别离。翠衿浑短尽，红觜漫多知。
未有开笼日，空残旧宿枝。世人怜复损，何用羽毛奇。
[页]卷,册....[2521]230,7
第857笔
　　　　历历　杜甫
历历开元事，分明在眼前。无端盗贼起，忽已岁时迁。
巫峡西江外，秦城北斗边。为郎从白首，卧病数秋天。
[页]卷,册....[2521]230,7
第858笔
　　　　洛阳　杜甫[2521]
洛阳昔陷没，胡马犯潼关。天子初愁思，都人惨别颜。
清笳去宫阙，翠盖出关山。故老仍流涕，龙髯幸再攀。
[页]卷,册....[2522]230,7
第859笔
　　　　骊山　杜甫
骊山绝望幸，花萼罢登临。地下无朝烛，人间有赐金。
鼎湖龙去远，银海雁飞深。万岁蓬莱日，长悬旧羽林。
[页]卷,册....[2522]230,7
第860笔
　　　　提封　杜甫
提封汉天下，万国尚同心。借问悬车（一作军）守，何如俭德临。
时征俊乂入，草窃（一作莫虑）犬羊侵。愿戒兵犹火，恩加四海深。
[页]卷,册....[2522]230,7
第861笔
　　　　覆舟二首　杜甫
巫峡盘涡晓，黔阳贡物秋。丹砂同陨石，翠羽共沈舟。（张仪传：积羽沈舟）
羁使空斜影，龙居（一作宫）閟积流。篙工幸不溺，俄顷逐轻鸥。

竹宫时望拜，桂馆或求仙。姹女临波日，神光照夜年。
徒闻斩蛟剑，无复爨犀船。使者随秋色，迢迢独上天。

[页]卷,册....[2522]230,7
第862笔
　　　　垂白（一作白首）　杜甫
垂白（一作白首）冯唐老，清秋宋玉悲。江喧长少睡，楼迥独移时。
多难身何补，无家病不辞。甘从千日醉，未许七哀诗。（曹植、王粲、张载俱有七哀诗）
[页]卷,册....[2522]230,7
第863笔
　　　　草阁　杜甫
草阁临无（一作芜）地，柴扉永不关。鱼龙回夜水，星月动秋山。
久（一作夕）露清（一作晴）初湿，高云薄未还。泛舟惭小妇，飘泊损红颜。
[页]卷,册....[2523]230,7
第864笔
　　　　江月　杜甫
江月光于（一作如）水，高楼思杀人。天边长作客，老去一沾巾。
玉露团清影，银河没半轮。谁家挑锦字，灭烛（一作烛灭）翠眉嚬。
[页]卷,册....[2523]230,7
第865笔
　　　　江上　杜甫
江上日多雨，萧萧荆楚秋。高风下木叶，永夜揽貂裘。
勋业频看镜，行藏独倚楼。时危思报主，衰谢不能休。
[页]卷,册....[2523]230,7
第866笔
　　　　中夜　杜甫
中夜江山静，危楼望北辰。长为万里客，有愧百年身。
故国风云气，高堂战伐尘。胡雏负恩泽，嗟尔太平人。
[页]卷,册....[2523]230,7
第867笔
　　　　江汉　杜甫
江汉思归客，乾坤一腐儒。片云天共远，永夜月同孤。
落日心犹壮，秋风病欲疏（一作苏）。古来存老马，不必取长途。
[页]卷,册....[2523]230,7
第868笔
　　　　白露　杜甫[2523]
白露团甘子，清晨散马蹄。圃开连石树，船渡入江溪。
凭几看鱼乐，回鞭急（一作至）鸟栖。渐知秋实美，幽径恐多蹊。
[页]卷,册....[2524]230,7
第869笔
　　　　孟氏（集有过孟十二仓曹十四主簿兄弟诗）　杜甫
孟氏好兄弟，养亲唯小园。承颜胝手足，坐客强盘〔飧〕（餐）。
负米力（一作寒，一作夕）葵外，读书秋树根。卜邻惭近舍，训子学（一作觉）谁（一作先）门。
[页]卷,册....[2524]230,7
第870笔
　　　　吾宗（原注：卫仓曹崇简）　杜甫
吾宗老孙子，质朴古人风。耕凿安时论，衣冠与世同。
在家常早起，忧国愿年丰。语及君臣际，经书满腹中。
[页]卷,册....[2524]230,7
第871笔
　　　　有叹　杜甫
壮心久零落，白首寄人间。天下兵常斗（原注：闻蜀官军自围普还。还一作遂），江东客未还。
穷猿号雨雪，老马怯（一作望，一作泣）关山。武德开元际，苍生岂重攀。
[页]卷,册....[2524]230,7
第872笔
　　　　冬深（一作即日）　杜甫
花叶随天意，江溪共石根。早霞随类（一作泪）影，寒水各依（一作流）痕。
易下杨朱泪，难招楚客魂。风涛暮不稳，舍棹宿谁门。
[页]卷,册....[2524]230,7
第873笔
　　　　不寐　杜甫
瞿塘夜水黑，城内改更筹。翳翳月沈雾，辉辉星近楼。
气衰甘少寐，心弱恨和（一作知，一作多，一作容）愁。多[2524]垒（一作叠恨）满山谷，桃源无处求。
[页]卷,册....[2525]230,7
第874笔
　　　　月圆　杜甫
孤月当楼满，寒江动夜扉。委波金不定，照席绮逾依。
未缺空山静，高悬列宿稀。故园松桂（一作菊）发，万里共清辉。
[页]卷,册....[2525]230,7
第875笔
　　　　中宵　杜甫
西阁百寻余，中宵步绮疏。飞星过水白，落月动沙虚。
择木知幽鸟，潜波想巨鱼。亲朋满天地，兵甲少来书。
[页]卷,册....[2525]230,7
第876笔
　　　　遣愁　杜甫
养拙蓬为户，茫茫何所开。江通神女馆，地隔望乡台。
渐惜容颜老，无由弟妹来。兵戈与人事，回首一悲哀。
[页]卷,册....[2525]230,7
第877笔
　　　　秋清　杜甫
高秋苏病（一作肺，或作胏，非）气，白发自能梳。药饵憎加减，门庭闷扫除。
杖藜还客拜，爱竹遣儿书。十月江平稳，轻舟进所如。
[页]卷,册....[2525]230,7
第878笔
　　　　伤秋　杜甫
林（一作村）僻来人少，山长去鸟微。高秋收画（一作藏羽）扇，久客掩荆扉。
懒慢头时栉，艰难带减围。将军犹（一作思）汗马，天子尚戎衣。
白蒋风飙脆，殷柽晓夜稀。何年减（一作灭）豺虎，似有故园归。
[页]卷,册....[2525]230,7
第879笔
　　　　秋峡　杜甫
江涛万古峡，肺气久衰翁。不寐防巴虎，全生狎楚童。
衣裳垂素发，门巷落丹枫。常怪商山老，兼存翊赞功。
[页]卷,册....[2526]230,7
第880笔
　　　　南极　杜甫
南极青山众，西江白谷分。古城疏落木，荒戍密寒云。
岁月蛇常见，风飙虎或（一作忽）闻。近身皆鸟道，殊俗自人群。
睥睨登哀柝，矛（一作蝥）弧照夕曛。乱离多醉尉，愁杀李将军。
[页]卷,册....[2526]230,7
第881笔
　　　　摇落　杜甫
摇落巫山暮，寒江东北流。烟尘多战鼓，风浪少行舟。
鹅费羲之墨，貂余季子裘。长怀报明主，卧病复高秋。
[页]卷,册....[2526]230,7
第882笔
　　　　耳聋　杜甫
生年鹖冠子，叹世鹿皮翁。眼复几时暗，耳从前月聋。
猿鸣秋泪缺，雀噪晚愁空。黄落惊山树，呼儿问朔风。
[页]卷,册....[2526]230,7
第883笔
　　　　独坐二首　杜甫
竟日雨冥冥，双崖洗更青。水花寒落岸，山鸟暮过庭。
煖老须燕玉，充饥忆楚萍。胡笳在楼上，哀怨不堪听。

白狗斜临北，黄牛更在东。峡云常照夜，江月（一作日）会兼风。
晒药安垂老，应门试小童。亦知行不逮，苦恨[2526]耳多聋。

[页]卷,册....[2527]230,7
第884笔
　　　　远游　杜甫
江阔浮高栋（一作冻），云长出断山。尘沙连越嶲，风雨暗荆蛮。
雁矫衔芦内，猿啼失木间。弊裘苏季子，历国未知还。
[页]卷,册....[2527]230,7
第885笔
　　　　夜（一作秋夜客舍）　杜甫
露下天高（一作空山）秋水（一作气）清，空山独夜旅魂惊。疏灯自照孤帆宿，新月犹悬双杵鸣。
南菊（一作国）再逢人卧病，北书不至（一作到）雁无情。步蟾（一作簷）倚杖看牛斗，银汉遥应接凤城。
[页]卷,册....[2527]230,7
第886笔
　　　　暮春　杜甫
卧病拥塞在峡中，潇湘洞庭虚映空。楚天不断四时雨，巫峡常吹千里风。
沙上草阁柳新暗（一作暗），城边野池莲欲红。暮春鸳鸯立洲渚，挟子翻飞还一丛。
[页]卷,册....[2527]230,7
第887笔
　　　　晴二首　杜甫
久雨巫山暗，新晴锦绣文（一作纹）。碧知湖外（一作上）草，红见海东云。
竟日莺相和，摩霄鹤数群。野花干更落，风处急纷纷。

啼乌争引子，鸣鹤不归林。下食遭泥去，高飞恨久阴。
雨声冲塞尽，日气射江深。回首周南客，驱驰魏阙心。

[页]卷,册....[2527]230,7
第888笔
　　　　雨　杜甫[2527]
始贺天休雨，还嗟地出雷。骤看浮（一作巫）峡过，密作（一作塞密）渡江来。
牛马行无色，蛟龙斗不开。干戈盛阴气，未必自阳台。
[页]卷,册....[2528]230,7
第889笔
　　　　月三首　杜甫
断续巫山雨，天河此夜新。若无青嶂月，愁杀白头人。
魍魉移深树，虾蟆动半轮。故园当北斗，直指（一作想）照西秦。

并照（一作点）巫山出，新窥楚水清。羁栖愁（一作秋）里见，二十四回明。
必验升沈体，如知进退情。不违银汉落，亦伴玉绳横。

万里瞿塘峡（一作月），春来六上弦。时时开暗室，故故满青天。
爽合风襟静，高当泪脸悬。南飞有乌鹊，夜久落江边。

[页]卷,册....[2528]230,7
第890笔
　　　　雨　杜甫
万木云深隐，连山雨未开。风扉掩不定，水鸟过（一作去）仍回。
鲛馆如鸣杼，樵舟岂伐枚。清凉破炎毒，衰意欲登台。
[页]卷,册....[2528]230,7
第891笔
　　　　晚晴　杜甫
返（一作晚）照斜初彻（一作散），浮云薄未归。江虹明远（一作近）饮，峡雨落余飞。
凫雁（一作鹤）终高去，熊罴觉自肥。秋分客尚在，竹露夕（一作久）微微。
[页]卷,册....[2528]230,7
第892笔
　　　　夜雨　杜甫[2528]
小雨夜复密，回风吹早秋。野（一作夜）凉侵闭户，江满带维舟。
通籍恨（一作限）多病，为郎忝薄游。天寒出巫峡，醉别仲宣楼。
[页]卷,册....[2529]230,7
第893笔
　　　　更题　杜甫
只应踏初雪，骑马发荆州。直怕巫山雨，真伤白帝秋。
群公苍玉珮，天子翠云裘。同舍晨趋侍，胡为淹此（一作此滞）留。
[页]卷,册....[2529]230,7
第894笔
　　　　归　杜甫
束带还骑马，东西却渡船。林中才有地，峡外绝无天。
虚白高人静，喧卑俗累牵。他乡悦迟暮，不敢废诗篇。
[页]卷,册....[2529]230,7
第895笔
　　　　返照　杜甫
楚王宫北正黄昏，白帝城西过雨痕。返照入江翻石壁，归云拥树失山村。
衰年肺病唯高枕，绝塞愁时早闭门。不可久留豺虎乱，南方实有未招魂。
[页]卷,册....[2529]230,7
第896笔
　　　　热三首　杜甫
雷霆空霹雳，云雨竟虚无。炎赫衣流汗，低垂气不苏。
乞为寒水玉，愿作冷秋菰。何（一作那）似儿童岁，风凉出舞雩。

瘴云终不灭，泸水复西来。闭户人高卧，归林鸟却回。
峡中都似火，江上只空（一作闻）雷。想见阴宫雪，风门飒踏（一作沓）开。
[2529]
朱李沈不冷，雕胡（一作菰）炊屡新。将衰骨尽痛，被褐（一作暍）味空频。
欻翕炎蒸景，飘飖征戍人。十年可解甲，为尔一沾巾。

[页]卷,册....[2530]230,7
第897笔
　　　　日暮　杜甫
牛羊下来久，各已闭柴门。风月自清夜，江山非故园。
石泉流暗壁，草露滴秋根（一作满秋原，满一作滴）。头白灯明里，何须花烬繁。
[页]卷,册....[2530]230,7
第898笔
　　　　八月十五夜月二首　杜甫
满目飞明镜，归心折大刀。转蓬行地远，攀桂仰天高。
水路疑霜雪，林栖见羽毛。此时瞻白兔，直欲数秋毫。

稍下巫山峡，犹衔白帝城。气沈全浦暗，轮仄半楼明。
刁斗皆催晓，蟾蜍且自倾（一作清）。张弓倚残魄，不独汉家营。

[页]卷,册....[2530]230,7
第899笔
　　　　十六夜玩月　杜甫
旧挹金波爽，皆传玉露秋。关山随地阔，河汉近人流。
谷口樵归唱，孤城笛起愁。巴童浑不寝（一作寐），半夜有行舟。
[页]卷,册....[2530]230,7
第900笔
　　　　十七夜对月　杜甫
秋月仍圆夜，江村独老身。卷帘还照客，倚杖更随人。
光射潜虬动，明翻宿鸟频。茅斋依橘柚，清切露华新。
[页]卷,册....[2530]230,7
第901笔
　　　　村雨　杜甫
雨声传两夜，寒事飒高秋。挈（一作揽）带看朱绂，开箱睹黑裘。
世情只益睡，盗贼敢忘忧。松菊新沾洗，茅斋慰远游。
[页]卷,册....[2531]230,7
第902笔
　　　　雨晴　杜甫
雨时（一作晴）山不改，晴罢峡如新。天路看殊俗，秋江思杀人。
有猿挥泪尽，无犬附（一作送）书频。故国愁眉外，长歌欲损神。
[页]卷,册....[2531]230,7
第903笔
　　　　晚晴吴郎见过北舍　杜甫
圃畦新（一作佳）雨润，愧子废鉏来。竹杖交头拄，柴扉隔（一作扫）径开。
欲栖群鸟乱，未去小童催。明日重阳酒，相迎自酦醅。
[页]卷,册....[2531]230,7
第904笔
　　　　暝　杜甫
日下四山阴，山庭岚气侵。牛羊归径险，鸟雀聚枝深。
正枕当星剑，收书动玉琴。半扉开烛影，欲掩见清砧。
[页]卷,册....[2531]230,7
第905笔
　　　　云　杜甫
龙似（一作自，一作以）瞿唐会，江依白帝深。终年常起峡，每夜必通林。
收获辞霜渚，分明在夕岑。高斋非一处，秀气豁烦襟。
[页]卷,册....[2531]230,7
第906笔
　　　　月　杜甫[2531]
四更山吐月，残夜水明楼。尘匣元开镜，风帘自上钩。
兔应疑鹤发，蟾亦恋貂裘。斟酌姮（音恒）娥寡，天寒耐九秋。
[页]卷,册....[2532]230,7
第907笔
　　　　雨四首　杜甫
微雨不滑道，断云疏复行。紫崖奔处黑，白鸟去边明。
秋日新沾影，寒江旧落声。柴扉临野碓，半得（一作湿）捣香粳。

江雨旧无时，天晴忽散丝。暮秋沾物冷，今日过云迟。
上马迥（一作回）休出，看鸥坐不辞。高（一作层）轩当滟滪，润色静书帷。

物色岁将晏，天隅人未归。朔风鸣淅淅，寒雨下霏霏。
多病久加饭，衰容新授衣。时危觉凋丧（一作丧乱），故旧短书稀。

楚雨石苔滋，京华消息迟。山寒青兕叫，江晚白鸥饥。
神女花钿落，鲛人织杼悲。繁忧不自整，终日洒如丝。

[页]卷,册....[2532]230,7
第908笔
　　　　夜　杜甫
绝岸风威动，寒房烛影微。岭猿霜外宿，江鸟夜深飞。
独坐亲雄剑，哀歌叹短衣。烟尘绕阊阖，白首壮心违。
[页]卷,册....[2532]230,7
第909笔
　　　　晨雨　杜甫
小雨晨光内，初来叶上闻。雾交才洒地，风逆（一作折）旋随云。
暂起柴荆色，轻沾鸟兽群。麝香山一半，亭午[2532]未全分。
[页]卷,册....[2533]230,7
第910笔
　　　　返照　杜甫
返照开巫峡，寒空半有无。已低鱼复暗，不尽白盐孤。
荻岸如秋水，松门似画图。牛羊识僮仆，既夕应传呼。
[页]卷,册....[2533]230,7
第911笔
　　　　向夕　杜甫
畎亩孤城外，江村乱水中。深山催短景，乔木易高风。
鹤下云汀（一作河）近，鸡栖草屋同。琴书散明烛，长夜始堪终。
[页]卷,册....[2533]230,7
第912笔
　　　　晓望　杜甫
白帝更声尽，阳台曙色分。高峰寒（一作初）上日，叠岭宿霾（一作未收）云。
地坼江帆稳，天清木叶闻。荆扉对麋鹿，应共尔为群。
[页]卷,册....[2533]230,7
第913笔
　　　　雷　杜甫
巫峡中宵动，沧江十月雷。龙蛇不成蛰，天地划争回。
却碾空山过，深蟠绝壁来。何须妒云雨，霹雳楚王台。
[页]卷,册....[2533]230,7
第914笔
　　　　雨　杜甫
冥冥甲子雨，已度立春时。轻箑烦相向，纤𫄨恐自疑。
烟添才有色，风引更如丝。直觉巫山暮，兼催宋玉悲。
[页]卷,册....[2533]230,7
第915笔
　　　　朝二首　杜甫
清旭楚宫南，霜空万岭含。野人时独往，云木晓相参。
俊鹘无声过，饥乌下食贪。病身终不动，摇落任江潭。

浦帆（去声）晨初发，郊扉冷未开。村（一作林）疏黄叶坠，野静白鸥来。
础润休全湿，云晴欲半回。巫山冬可怪，昨夜有奔雷。

[页]卷,册....[2534]230,7
第916笔
　　　　晚　杜甫
杖藜寻晚巷（一作巷晚），炙背近墙暄。人见幽居僻，吾知拙养尊。
朝廷问府主，耕稼学山村。归翼飞栖定，寒灯亦闭门。
[页]卷,册....[2534]230,7
第917笔
　　　　夜二首　杜甫
白（一作向）夜月休弦，灯花半委（一作委半）眠。号山无定鹿，落树有惊蝉。
暂忆江东鲙，兼怀雪下船。蛮歌犯星起，空（一作重）觉在天边。

城郭悲笳暮，村墟过翼稀。甲兵年数久，赋敛夜深归。
暗树依岩落，明河绕寒微。斗斜人更望，月细鹊休飞。

[页]卷,册....[2534]230,7
第918笔
　　　　宗武生日　杜甫
小子何时见，高秋此日生。自从都邑语，已伴（一作律）老夫名。
诗是吾家事，人传世上情。熟精文选理，休觅彩衣轻。
凋瘵筵初秩，攲斜坐不成。流霞分（一作飞）片（一作几）片，涓滴就徐倾。
[页]卷,册....[2535]231,7
第919笔
　　　　又示宗武　杜甫
觅句新知律，摊书解满床。试吟青玉案，莫羡（一作带）紫罗囊。
假（一作暇）日从时饮，明年共我长。应须饱经术，已似爱文章。
十五男儿志，三千弟子行。曾参与游夏，达者得升堂。
[页]卷,册....[2535]231,7
第920笔
　　　　熟食日（秦人呼寒食为熟食）示宗文宗武　杜甫
消渴游江汉，羇栖尚甲兵。几年逢熟食，万里逼清明。
松柏邛（一作邙）山路，风花（一作光）白帝城。汝曹催我老，回首泪纵横。
[页]卷,册....[2535]231,7
第921笔
　　　　又示两儿　杜甫
令节成吾老，他时见汝心。浮生看物变，为恨与年深。
长葛书难得，江州涕不禁。团圆思弟妹，行坐白头吟。（长葛、江州，必弟妹所在）
[页]卷,册....[2535]231,7
第922笔
　　　　社日两篇　杜甫
九农（一作秋丰）成德业，百祀发光辉。报效神如在，馨香旧不违。
南翁巴曲醉，北雁塞声微。尚想东方朔，诙谐割肉归。

陈平亦分肉，太史竟论功。今日江南老，他时渭北（一作水）童。
欢娱看绝塞，涕泪落秋风。鸳鹭回金阙，谁怜病峡中。

[页]卷,册....[2536]231,7
第923笔
　　　　九日五首（吴若本注，阙一首。赵次公以风急天高一首足之，云未尝阙。）　杜甫
重阳独酌（一作少饮）杯中酒，抱病起（一作独，一作岂）登江上台。竹叶于人既无分，菊花从此不须开。
殊方日落玄猿哭，旧国霜前白雁来。弟妹萧条各何往，干戈衰谢两相催。

旧日重阳日，传杯不放杯。即今蓬鬓改，但愧菊花开。
北阙心长恋，西江首独回。茱萸（一作萸房）赐朝士，难得一枝来。

旧与苏司业，兼随郑广文。采花香泛泛（一作簇簇，一作漠漠），坐客醉纷纷。
野树歌（一作攲）还倚，秋砧醒却闻。欢娱两冥漠（一作寞），西北有孤云。

故里樊川菊，登高素浐源。他时一笑（一作醉）后，今日几人存。
巫峡蟠江路，终南对国门。系舟身万里，伏枕泪双痕。
为客裁乌帽，从儿具绿尊。佳辰对（一作带）群盗，愁绝更谁（一作堪）论。

[页]卷,册....[2536]231,7
第924笔
　　　　九日（一作日高，一作登高）诸人集于林　杜甫
九日明朝是，相要旧俗非。老翁难早出，贤客幸知归。
旧采黄花賸，新梳白发微。漫看年少乐，忍泪已沾[2536]衣。
[页]卷,册....[2537]231,7
第925笔
　　　　大历二年九月三十日　杜甫
为客无时了，悲秋向夕终。瘴余夔子国，霜薄楚王宫。
草敌虚岚翠，花禁冷叶（一作蕊）红。年年小摇落，不与故园同。
[页]卷,册....[2537]231,7
第926笔
　　　　十月一日　杜甫
有瘴非全歇，为冬亦不（一作不亦）难。夜郎溪日暖，白帝峡风寒。
蒸裹（见齐民要术）如千室，焦糟（一作糖）幸一柈。兹辰南国重，旧俗自相欢。
[页]卷,册....[2537]231,7
第927笔
　　　　孟冬　杜甫
殊俗还多事，方冬变所为。破甘（一作瓜）霜落爪，尝稻雪翻匙。
巫峡（一作岫）寒都薄，乌蛮（一作沙，一作黔溪）瘴远随。终然减滩濑，暂喜息蛟螭。
[页]卷,册....[2537]231,7
第928笔
　　　　冬至　杜甫
年年至日长为客，忽忽穷愁泥杀人。江上形容吾独老，天边（一作涯）风俗自相亲。
杖蓼雪后临丹壑，鸣玉（一作明主）朝来散紫宸。心折此时无一寸，路迷何处见（一作是）三秦。
[页]卷,册....[2537]231,7
第929笔
　　　　小至（至前一日，即会要小冬日。）　杜甫
天时人事日相催，冬至阳生春又来。刺绣五纹（一作文）添弱线，吹葭六琯动浮灰。
岸容待腊将舒柳，山意冲寒欲放（一作破）梅。云物不殊乡国异，教儿且覆掌中杯。
[页]卷,册....[2537]231,7
第930笔
　　　　览物（一作陕中览物）　杜甫
曾为掾吏趋三辅，忆在潼关诗兴多。巫峡忽如瞻华岳，蜀江犹似见黄河。
舟中得病移衾枕，洞口经春长薜萝。形胜有余风土恶，几时回首一高歌。
[页]卷,册....[2538]231,7
第931笔
　　　　忆郑南玭　杜甫
　　玭，蒲眠切，珠也。宋弘曰：淮水出玭珠。吴若本注：玭疑作泚，音
　　泚，玉色鲜洁也。师民瞻及草堂本，俱无玭字，诗中但忆伏毒寺旧游
　　。郑南乃郑县之南也。
郑南伏毒寺（一作守，与上下义多不合），潇洒到江心。石影衔珠阁，泉声带玉琴。
风杉曾曙倚，云峤忆春临。万里沧浪（一作苍茫）外，龙蛇只自深。
[页]卷,册....[2538]231,7
第932笔
　　　　怀灞上游　杜甫
怅望东陵道，平生灞上游。春浓停野骑，夜宿敞云楼。
离别人谁在，经过老自休。眼前今古意，江汉一归舟。
[页]卷,册....[2538]231,7
第933笔
　　　　愁（原注：强戏为吴体。）　杜甫
江草日日唤愁生，巫（一作春）峡泠泠非世情。盘涡鹭浴底心性，独树花发自分明。
十年戎马暗万国，异域宾客老孤城。渭水秦山（一作川）得见否，人经罢病虎纵横。
[页]卷,册....[2538]231,7
第934笔
　　　　昼梦　杜甫
二月饶睡昏昏然，不独夜短昼分眠。桃花气暖眼自醉，春渚日落梦相牵。
故乡门巷荆棘底，中原君臣豺[2538]虎边。安得务农息战斗，普天无吏横索钱。
[页]卷,册....[2539]231,7
第935笔
　　　　览镜呈柏中丞　杜甫
渭水流关内，终南在日边。胆销豺虎窟，泪入犬羊天。
起晚堪从事，行迟更学（一作觉）仙。镜中衰谢色，万一故人怜。
[页]卷,册....[2539]231,7
第936笔
　　　　即事　杜甫
暮春三月巫峡长，皛皛（胡了切）行云浮（一作无）日光。雷声忽送予峰雨，花气浑如百和香。
黄莺过水翻回去，燕子衔泥湿不妨。飞阁卷帘图画里，虚无只少对潇湘。
[页]卷,册....[2539]231,7
第937笔
　　　　即事（一作天畔）　杜甫
天畔群山孤草亭，江中风浪雨冥冥。一双白鱼不受钓，三寸黄甘犹自青。
多病马卿无日起，穷途阮籍几时醒。未闻细柳散金甲，肠断秦川（一作州）流浊泾。
[页]卷,册....[2539]231,7
第938笔
　　　　闷　杜甫
瘴疠浮三蜀，风云暗百蛮。卷帘唯白水，隐几亦青山。
猿捷长难见，鸥轻故不还。无钱从滞客，有镜巧催颜。
[页]卷,册....[2539]231,7
第939笔
　　　　戏作俳谐体遣闷二首　杜甫
异俗吁可怪，斯人难并居。家家养乌鬼，（一云：川人呼猪作乌鬼声；一云：夔人呼鸬鹚为乌鬼；一云：峡近乌蛮，俗于正月设牲酒田间，操兵大噪，名养乌鬼，以禳厉气。元稹江陵诗：病赛乌称鬼，则乌鬼乃神名。）顿顿食黄鱼。
旧识能（一作难）为态，新知已[2539]暗疏。治生且耕凿，只有不关（一作开）渠。

西历青羌板（一作阪），南留白帝城。（原注：顷岁自秦涉陇，从同谷县去游蜀，留滞于巫山。）於菟（一作谷于，一作彀菟）侵客恨，粔籹（音巨女，见招魂：蜜〔饵〕（𩠁）也。）作人情。
瓦卜传神语，畬田费火声（一作耕）。是非何处定，高枕笑浮生。

[页]卷,册....[2540]231,7
第940笔
　　　　得舍弟观书自中都（至德二年，以西京为中京）已达江陵今暮春月末行李合到夔州悲喜相兼团圆可待赋诗即事情见乎词　杜甫
尔到（一作过）江陵府，何时到峡州。乱难生有别，聚集病应瘳。
飒飒开啼眼，朝朝上水楼。老身须付托，白骨更何忧。
[页]卷,册....[2540]231,7
第941笔
　　　　喜观即到复题短篇二首　杜甫
巫峡千山暗，终南万里春。病中吾见弟，书到汝为人。
意（一作竟）答儿童问，来经战伐新。泊船悲喜后，款款话（一作议）归秦。

待尔嗔乌鹊，抛书示鹡鸰。枝间喜不去，原上急曾经。
江阁嫌津柳，风帆数驿亭。应论十年事，愁（一作撚）绝始星星。

[页]卷,册....[2540]231,7
第942笔
　　　　舍弟观归蓝田迎新妇送示两篇　杜甫
汝去迎妻子，高秋念却回。即今萤已乱，好与雁同来。
东望西江水（一作永），南游北户开。卜居期静处，会有故人杯。

楚塞难为路（一作别），蓝田莫滞留。衣裳判白露，鞍马信清秋。
满峡重江水，开帆八月舟。此时同一醉，应在[2540]仲宣楼。

[页]卷,册....[2541]231,7
第943笔
　　　　第五弟丰独在江左近三四载寂无消息觅使寄此二首　杜甫
乱后嗟吾在，羇栖见汝难。草黄骐骥病，沙晚（一作暖）鹡鸰寒。
楚设关城险，吴吞水府宽。十年朝夕泪，衣袖不曾干。

闻汝依山寺，杭州定越州。风尘淹别日，江汉失（一作共）清秋。
影盖啼猿树，魂飘结蜃楼。明年下春水，东尽白云求（一作游）。

[页]卷,册....[2541]231,7
第944笔
　　　　舍弟观赴蓝田取妻子到江陵喜寄三首　杜甫
汝迎妻子达荆州，消息真传解我忧。鸿雁影来连峡内，鹡鸰飞急到沙头。
峣关险路今虚远，禹凿寒江正稳流。朱绂即当随彩鹢，青春不假报黄牛。

马度（一作瘦）秦关（一作山）雪正深，北来肌骨苦寒侵。他乡就我生春色，故国移居见客心。
賸欲（一作欢剧）提携如意舞，喜多行坐白头吟。巡檐索共（一作近）梅花笑，冷蕊（一作落）疏枝半不禁。

庾信罗含俱有宅（俱在江陵），春来秋去作谁家。短墙若在从残草，乔木如存可假花。
卜筑应同蒋诩径，为园须似邵平瓜。比年（一作因）病（一作断）酒开涓滴，弟劝兄酬何怨嗟。
[页]卷,册....[2541]231,7
第945笔
　　　　江雨有怀郑典设　杜甫
春雨暗暗塞（一作发）峡中，早晚来自楚王宫。乱波分披已打岸，弱云狼藉不禁风。
宠光蕙叶与多碧，点注桃花舒小红。谷口子真正忆汝，岸高瀼滑（一作阔）限西东。
[页]卷,册....[2541]231,7
第946笔
　　　　王十五前阁会　杜甫
楚岸收新雨，春台引细风。情人来石上，鲜脍出江中。
邻舍烦书札，肩舆强老翁。病身虚俊味，何幸饫儿童。
[页]卷,册....[2542]231,7
第947笔
　　　　寄韦有夏郎中（颜真卿东方朔碑阴，有朝城主簿韦有夏，疑即此。）　杜甫
省郎忧病士，书信有柴胡。饮子频通汗，怀君想报珠。
亲知天畔少，药味峡中无。归楫生衣卧，春鸥洗翅呼。
犹闻上急水，早作取平途。万里皇华使，为僚记腐儒。
[页]卷,册....[2542]231,7
第948笔
　　　　陪柏中丞观宴将士二首　杜甫
极乐三军士，谁知百战场。无私齐绮馔，久坐密金章。
醉客沾鹦鹉，佳人指凤皇。几时来翠节，特地引红妆。

绣段装檐额，金花帖鼓腰。一夫先舞剑，百戏后歌樵（一作𨱓，刁斗也）。
江树城孤远，云台使寂寥。汉朝频选将，应拜霍嫖姚。

[页]卷,册....[2542]231,7
第949笔
　　　　七月一日题终明府水楼二首　杜甫
高栋曾轩已自凉，秋风此日洒衣裳。翛然欲下阴山雪，不去非无汉署香。
绝辟过云开锦绣，疏松夹（一作隔）水奏笙簧。看君宜著王乔履，真赐还疑出尚方。（原注：终明府，功曹也，兼摄奉节令，故有此句。伫观奏即真也。）

宓子弹琴邑宰日，终军弃𦈡英妙时。承家节操尚不泯，为政风流今在兹。
可怜宾客尽倾盖，何处老翁来赋诗。楚江巫峡半云雨，清簟疏帘看弈棋。

[页]卷,册....[2542]231,7
第950笔
　　　　季秋苏五弟缨江楼夜宴崔十三评事韦少府姪三首　杜甫
峡险江惊急，楼高月迥明。一时今夕会，万里故乡情。
星落黄姑渚，秋辞白帝城。老人因酒病，坚坐看君倾。

明月生长好，浮云薄渐（一作暂）遮。悠悠照边（一作远）塞，悄悄忆京华。
清动杯中物，高随海上查。不眠瞻白兔，百过落乌纱。

对月那无酒，登楼况有江。听歌惊白鬓，笑舞拓秋窗。
尊蚁添相续，沙鸥并一双。尽怜君醉倒，更觉片（一作我）心降。

[页]卷,册....[2543]231,7
第951笔
　　　　九月一日过孟十二仓曹十四主簿兄弟　杜甫
藜杖侵寒露，蓬门启曙烟。力稀经树歇，老困拨书眠。
秋觉追随尽，来因孝友偏。清谈见滋味，尔辈可忘年。
[页]卷,册....[2543]231,7
第952笔
　　　　过客相寻　杜甫
穷老真无事，江山已定居。地幽忘盥栉，客至罢琴书。
挂壁移筐（一作留）果，呼儿问（一作间）煮鱼。时闻系舟楫，及此问吾庐。
[页]卷,册....[2543]231,7
第953笔
　　　　孟仓曹步趾领新酒酱二物满器见遗老夫　杜甫
楚岸通秋屐，胡床面夕畦。藉糟（酒德颂：枕曲藉糟，一作籍。）分汁滓，瓮酱落提携。
饭粝添香味，朋来有醉泥。理生那免俗，方法报山妻。
[页]卷,册....[2543]231,7
第954笔
　　　　柳司马至　杜甫
有使归三峡，相过问两京。函关犹出（一作自）将，渭水更屯兵。
设备邯郸道，和亲逻些城（吐蕃号其国都为逻些城）。幽燕唯鸟去，商洛少人行。
衰谢身何补，萧条病转婴。霜天到宫阙，恋主寸心明。
[页]卷,册....[2544]231,7
第955笔
　　　　简吴郎司法　杜甫
有客乘舸自忠州，遣骑安置瀼西头。古堂本买藉疏豁，借汝迁居停宴游。（时甫又移居东屯，故以瀼西草堂借吴郎。）
云石荧荧高叶曙（一作晓），风江飒飒乱帆秋。却为姻娅过逢地，许坐曾轩数散愁。
[页]卷,册....[2544]231,7
第956笔
　　　　又呈吴郎　杜甫
堂前扑枣（汉王吉妇以扑东家枣实被遣）任西邻，无食无儿一妇人。不为困穷宁有此，祗缘恐惧转须亲。
即防（一作知）远客虽多事，使（一作便）插疏篱却甚真。已诉征求贫到骨，正思戎马泪盈巾。
[页]卷,册....[2544]231,7
第957笔
　　　　覃山人隐居　杜甫
南极老人自有星，北山移文谁勒铭。征君已去独松菊，哀壑无光留户庭。
予见乱离不得已，子知出处必须经。高车驷马带倾覆，怅望秋天虚翠屏。
[页]卷,册....[2544]231,7
第958笔
　　　　柏学士茅屋　杜甫
碧山学士焚银鱼，白马欲走身岩居。古人已用三冬足，年少今（一作曾）开万卷余。
晴云满户团倾盖，秋水浮阶溜决渠。富贵必从勤苦得，男儿须读五车书。
[页]卷,册....[2544]231,7
第959笔
　　　　题柏大兄弟山居屋壁二首　杜甫[2544]
叔父朱门贵，郎君玉树高。山居精典籍，文雅涉风骚。
江汉终吾老，云林得尔曹。哀弦绕白雪，未与俗人操。

野屋流寒水，山篱带薄云。静应连虎穴，喧已去人群。
笔架沾窗雨，书签映隙曛。萧萧千里足（一作马），个个五花文。

[页]卷,册....[2545]231,7
第960笔
　　　　戏寄崔评事表姪苏五表弟韦大少府诸姪　杜甫
隐豹深愁雨，潜龙故起云。泥多仍径曲，心醉阻贤群。
忍待（一作对）江山丽，还披鲍谢文。高楼忆疏豁（一作阔），秋兴坐氛氲。
[页]卷,册....[2545]231,7
第961笔
　　　　秋日寄题郑监湖上亭三首　杜甫
碧草逢（一作违）春意，沅湘万里秋。池要山简马，月净（一作静）庾公楼。
磨灭余篇翰，平生一钓舟。高唐寒浪减（一作灭），髣髴识昭丘。

新作湖边宅，还闻宾客过。自须开竹迳，谁道避云萝。
官序潘生拙，才名贾傅多。舍舟应转（一作卜）地，邻接意如何。

暂阻（一作住）蓬莱阁，终为江海人。挥金应物理，拖玉岂吾身。
羹煮秋莼滑（一作弱），杯迎（一作凝）露菊新。赋诗分气象，佳句莫频（一作辞）频。

[页]卷,册....[2545]231,7
第962笔
　　　　谒真谛寺禅师　杜甫
兰若山高处，烟霞嶂（一作障）几重。冻泉依细石，晴雪落长松。
问法看诗忘（一作妄），观身向酒慵。未能割妻子，[2545]卜宅近前峰。
[页]卷,册....[2546]231,7
第963笔
　　　　别崔潩因寄薛据孟云卿（原注：内弟潩赴湖南幕职。）　杜甫
志士惜妄动，知深（一作深知）难固辞。如何久磨砺，但取不磷缁。
夙夜听忧主，飞腾急济时。荆州过（一作遇）薛孟，为报欲论诗。
[页]卷,册....[2546]231,7
第964笔
　　　　送李八秘（一作校）书赴杜相公幕（原注：相公朝谒，今赴后期也。杜鸿渐以黄门侍郎同平章事镇蜀。）　杜甫
青帘白舫益州来，巫峡秋涛天地回。石出（滟滪堆）倒听枫叶下，橹摇背指菊花开。
贪趋相府今晨发，恐失佳期后命催。南极一星朝北斗，五云多处是三台。
[页]卷,册....[2546]231,7
第965笔
　　　　巫峡敝庐奉赠侍御四舅别之澧朗　杜甫
江城秋日落，山鬼闭门中。行李淹吾舅，诛茅问老翁。
赤眉犹世乱，青眼只途穷。传语桃源客，人今出处同。
[页]卷,册....[2546]231,7
第966笔
　　　　奉送十七舅下邵桂　杜甫
绝域三冬暮，浮生一病身。感深辞舅氏，别后见何人。
缥渺苍梧帝，推迁孟母邻。昏昏阻云水，侧望苦伤神。
[页]卷,册....[2546]231,7
第967笔
　　　　送覃二判官　杜甫
先帝（一作皇）弓剑远，小臣余此生。蹉跎病江汉，不复谒承明。
饯尔白头日，永怀丹凤城。迟迟恋屈宋，渺渺卧荆衡。
魂断航舸失，天寒沙水清。肺肝若稍愈，亦上赤霄行。
[页]卷,册....[2546]231,7
第968笔
　　　　季夏送乡弟韶陪黄门从叔（即杜鸿渐）朝谒　杜甫
令弟尚为苍水使（原注：韶比兼开江使，通成都外江下峡舟船），名家莫出杜陵人。比（一作此）来相国兼安蜀，归赴朝廷已入秦。
舍舟策马论兵地，拖玉腰金报主身。莫度清秋吟蟋蟀，早闻黄阁画麒麟。
[页]卷,册....[2547]231,7
第969笔
　　　　送十五弟侍御使蜀　杜甫
喜弟文章进，添余别兴牵。数杯巫峡酒，百丈内江船。
未息豺狼斗，空催犬马年。归朝多便道，搏击望秋天。
[页]卷,册....[2547]231,7
第970笔
　　　　送田四弟将军将夔州柏中丞命起居江陵节度阳城郡王卫公幕（一作夔府送田将军赴江陵）　杜甫
离筵罢多酒，起地发寒塘。回首中丞座，驰牋异姓王。
燕辞枫树日，雁度麦城霜。空（一作定）醉山翁酒，遥怜似葛强。
[页]卷,册....[2547]231,7
第971笔
　　　　送王十六判官　杜甫
客下荆南尽，君今复入舟。买薪犹白帝，鸣橹少（一作已）沙头。
衡霍生春早，潇湘共海浮。荒林庾信宅，为仗主人留。
[页]卷,册....[2547]231,7
第972笔
　　　　奉送卿二翁统节度镇军还江陵　杜甫
火旗还锦缆，白马出江城。嘹唳吟（一作鸣）笳发，萧条别浦清。
寒空巫峡曙，落日渭阳明（一作情）。留滞嗟衰疾，何时见息兵。
[页]卷,册....[2547]231,7
第973笔
　　　　送鲜于万州迁巴州（鲜于炅乃仲通子，有父风。）　杜甫[2547]
京兆先时杰，琳琅照一门。朝廷偏注意（一作玺），接近与名藩。
祖帐排（一作维）舟数，寒江触石喧。看君妙为政，他日有殊恩。
[页]卷,册....[2548]231,7
第974笔
　　　　寄杜位（原注：顷者与位同在故严尚书幕。）　杜甫
寒日经檐短，穷猿失木悲。峡中（一作筵）为客恨，江上（一作并）忆君时。
天地身何在（一作往），风尘病敢辞。封书两行泪，沾洒裛新诗。
[页]卷,册....[2548]231,7
第975笔
　　　　奉寄李十五秘书（文嶷）二首　杜甫
避暑云安县，秋风早下来。暂留（一作之）鱼复浦，同过楚王台。
猿鸟千崖窄，江湖万里开。竹枝歌未好，画舸莫（一作且）迟（一作轻）回。

行李千金赠，衣冠八尺身。飞腾知有策，意度不无神。
班秩兼通贵，公侯出异人。玄成负文彩，世业岂沈沦。

[页]卷,册....[2548]231,7
第976笔
　　　　奉送韦中丞之晋赴湖南　杜甫
宠渥征黄渐，权宜借寇频。湖南安背水，峡内忆行春。
王室仍多故，苍生倚大臣。还将徐孺子（一作榻），处处待高人。
[页]卷,册....[2548]231,7
第977笔
　　　　送李功曹之荆州充郑侍御判官重赠　杜甫
曾闻宋玉宅，每欲到荆州。此地生涯晚，遥悲（一作通）水国秋。
孤城一柱观，落日九江流。使者虽光彩，青枫远自愁。
[页]卷,册....[2548]231,7
第978笔
　　　　送孟十二仓曹赴东京选（太宗时，以岁旱谷贵。东人选者集洛川，谓之东选。）　杜甫
君行别老亲，此去苦家贫。藻镜留连客，江山憔悴人。
秋风楚竹冷，夜雪巩梅春。朝夕高堂念，应宜彩服新。
[页]卷,册....[2549]231,7
第979笔
　　　　凭孟仓曹将书觅土娄旧庄　杜甫
平居丧乱后，不到洛阳岑。为历云山问，无辞荆棘深。
北风黄叶下，南浦白头吟。十载江湖客，茫茫迟暮心。
[页]卷,册....[2549]231,7
第980笔
　　　　别苏徯（原注：赴湖南幕）　杜甫
故人有游子，弃掷傍天隅。他日怜才命，居然屈壮图。
十年犹塌翼，绝倒为惊吁。消渴今如在（一作此），提携愧老夫。
岂知台阁旧，先（一作洗）拂凤皇雏。得实（一作食）翻苍竹，栖枝把翠梧。
北辰当宇宙，南岳据江湖。国带风尘色，兵张虎豹符。
数论封内事，挥发府中趋。赠尔（一作汝）秦人策，莫鞭辕下驹。
[页]卷,册....[2549]231,7
第981笔
　　　　存殁口号二首（每篇一存一殁，是时席谦、曹霸存，毕曜、郑虔殁。）　杜甫
席谦不见近弹棋，毕曜仍传旧小诗。玉局他年无限笑（一作事），白杨今日几人悲。（原注：道士席谦善弹棋，毕曜善为小诗。）

郑公粉绘随长夜，曹霸丹青已白头。天下何曾有山水，人间不解重骅骝。（原注：高士荥阳郑虔善画山水，曹霸善画马。）

[页]卷,册....[2549]231,7
第982笔
　　　　秦汉中王手札报韦侍御萧尊师亡　杜甫[2549]
秋日萧韦逝，淮王报峡中。少（一作小）年疑柱史，多术怪仙公。
不但时人惜，祗应吾道穷。一哀侵疾病，相识自儿童。
处处邻家笛，飘飘客子蓬。强吟怀旧赋，已作白头翁。
[页]卷,册....[2550]231,7
第983笔
　　　　哭王彭州抡　杜甫
执友惊沦没，斯人已寂寥。新文生沈谢，异骨降松乔。
北部初高选，东堂早见招。蛟龙缠倚剑，鸾凤夹吹箫。
历职汉庭久，中年胡马骄。兵戈暗（一作闻）两观，宠辱事三朝。
蜀路江干（一作干戈）窄，彭门（一作关）地里（一作理）遥。解龟生碧草，谏猎阻清霄。
顷壮戎麾出，叨陪幕府要。将军临气候，猛士塞风飙。
井漏（一作渫，一作满）泉谁汲，烽疏火不烧。前筹自多（一作多自）暇（一作假），隐几接终朝。
翠石俄双表，寒松竟后凋。赠诗焉敢坠，染翰欲无聊。
再哭经过罢，离魂去住销。之官方玉折，寄葬与萍漂。
旷望渥洼道，霏微河汉桥。夫人先即世，令子各清标。
巫峡长云雨，秦城近斗杓。冯唐毛发白，归兴日萧萧。
[页]卷,册....[2550]231,7
第984笔
　　　　见萤火　杜甫
巫山秋夜萤火飞，帘疏巧入坐人衣。忽惊屋里琴书冷，复乱檐边星宿稀。
却绕井阑添个个，偶经花蕊弄辉辉。苍江白发愁看汝，来岁如今归未归。
[页]卷,册....[2550]231,7
第985笔
　　　　吹笛　杜甫
吹笛秋山风（一作风山）月清，谁家巧作断肠声。风飘律吕相和切，月傍（一作倚）关山几处明。
胡骑中宵堪北走，武陵一曲想南征。故园杨柳今摇（一作摧，一作花）落，何得愁中曲（一作却）尽生。
[页]卷,册....[2550]231,7
第986笔
　　　　孤雁（一作后飞雁）　杜甫[2550]
孤雁不饮啄，飞鸣声（一作声声飞）念群。谁怜一片影，相失万重云。
望尽（一作断）似犹见，哀多如更（一作更复）闻。野鸦无意绪，鸣噪自（一作亦）纷纷。
[页]卷,册....[2551]231,7
第987笔
　　　　鸥　杜甫
江浦寒鸥戏，无他亦自饶。却思翻玉羽，随意点春苗。
雪暗还须浴（一作落），风生一任飘。几群沧海上，清影日萧萧。
[页]卷,册....[2551]231,7
第988笔
　　　　猿　杜甫
褭褭啼虚壁，萧萧挂冷枝。艰难人不见（一作免），隐见尔如知。
惯习元从众，全生或用奇。前林腾每及，父子莫相离。
[页]卷,册....[2551]231,7
第989笔
　　　　黄鱼　杜甫
日见巴东峡，黄鱼出浪新。脂膏兼饲犬（江陵及彭蠡，俱以鱼饲犬），长大不容身（黄鱼长者二三丈）。
筒桶（一作䇶，一作筩）相沿久，风雷肯为神（一作伸）。泥沙卷涎沫，回首怪龙鳞。
[页]卷,册....[2551]231,7
第990笔
　　　　白小　杜甫
白小群分命，天然二寸鱼。细微沾水族，风俗当园蔬。（靖州之俗，凶事不食酒肉。以鱼为蔬，名鱼菜。）
入肆银花乱，倾箱雪片虚。生成犹拾（一作舍）卵，尽取义何如。
[页]卷,册....[2551]231,7
第991笔
　　　　麂　杜甫
永与清溪别，蒙将玉馔俱。无才逐仙隐，（葛仙翁化为白麂，二足，时出女几山上）不敢恨庖厨。
乱世轻全物，微声[2551]及祸枢。衣冠兼盗贼，饕餮用斯须。
[页]卷,册....[2552]231,7
第992笔
　　　　鸡　杜甫
纪德名标五，初鸣度必三。（夜至鸡三鸣，始为正月一日。）殊方听有异，失次晓无惭。
问俗人情似，充庖尔辈堪。气交亭育际，巫峡漏司南。
[页]卷,册....[2552]231,7
第993笔
　　　　玉腕骝（原注：江陵节度卫公马也。）　杜甫
闻说荆南马，尚书玉腕骝。顿骖（一作骖驔）飘赤汗，跼蹐顾长楸。
胡虏三年入，乾坤一战收。举鞭如有问，欲伴习池游。
[页]卷,册....[2552]231,7
第994笔
　　　　见王监兵马使说近山有白黑二鹰罗者久取竟未能得王以为毛骨有异他鹰恐腊后春生𬸣飞避暖翮思秋之甚眇不可见请余赋（一本有二字）诗　杜甫
雪（一作云）飞玉立尽清秋，不惜奇毛恣远游。在野只教心力（一作胆）破，千（一作干，一作于）人何事网罗求。
一生自猎知无敌，百中争能耻下鞲。鹏碍九天须却避，兔藏（一作经，一作营。）三穴（一作窟）莫深忧。

黑鹰不省人间有，度海疑从北极来。正翮抟风超紫塞，立（一作玄）冬几夜宿阳台。
虞罗自各虚施巧，春雁同归必见猜。万里寒空祗一日，金眸玉爪不（一作未）凡材。

[页]卷,册....[2552]231,7
第995笔
　　　　太岁日（大历三年，岁次戊申，正月丙午朔，三日为戊申日，乃太岁日也。）　杜甫
楚岸行将老，巫山坐复春。病多犹是客，谋拙竟何人。
阊阖开黄道，衣冠拜紫宸。荣光悬日月，赐与出金银。（唐制相当于是日庆贺）
愁寂鸳行断，参差虎穴邻。西江元下蜀，北斗故临秦。
散地逾高枕，生涯脱要津。天边梅柳树，相见几回新。
[页]卷,册....[2553]232,7
第996笔
　　　　元日示宗武　杜甫
汝啼吾手战，吾笑汝身长。处处逢正月，迢迢滞远方。
飘零还柏酒（一作叶），衰病只藜床。训喻（一作谕）青衿子，名惭白首郎。
赋诗犹落笔，献寿更称觞。不见江东弟，高歌泪数行。（原注：第五弟丰漂泊江左，近无消息。）
[页]卷,册....[2553]232,7
第997笔
　　　　远怀舍弟颖观等　杜甫
阳翟空知处，荆南近得书。积年仍远别，多难不安居。
江汉春风起，冰霜昨夜除。云天犹错莫，花萼尚萧疏。
对酒都疑梦，吟诗正忆渠。旧时元日会，乡党羡吾庐。
[页]卷,册....[2553]232,7
第998笔
　　　　续得观书迎就当阳居止正月中旬定出三峡　杜甫
自汝到荆府，书来数唤吾。颂椒添讽咏，禁火卜欢娱（一作呼）。
舟楫因人动，形骸用杖扶。天旋夔子国，春近[2553]岳阳湖。
发日排南喜，伤神散北吁。飞鸣还接翅，行序密衔芦。
俗薄江山好，时危草木苏。冯唐虽晚达，终觊在皇都。
[页]卷,册....[2554]232,7
第999笔
　　　　将别巫峡赠南卿兄瀼西果园四十亩　杜甫
苔竹素所好，萍蓬无（一作不）定居。远游长儿子，几地别林庐。
杂蕊红相对，他时锦不如。具舟将出峡，巡圃念携锄。
正月喧莺末（一作未），兹辰放鹢初。雪篱梅可折，风榭柳微舒。
托赠卿家有，因歌野兴疏。残生逗（一作逼）江汉，何处狎樵渔。
[页]卷,册....[2554]232,7
第1000笔
　　　　送大理封主簿五郎亲事不合却赴通州主簿前阆州贤子余与主簿平章郑氏女子垂欲纳（一有采字）郑氏伯父京书至女子已许他族亲事遂停　杜甫
禁脔去东床，趋庭赴北堂。风波空远涉，琴瑟几（原注：音洎）虚张。
渥水出骐骥，昆山生凤皇。两家诚款款，中道许苍苍。
颇谓秦晋匹，从来王谢郎。青春动才调，白首缺辉光。
玉润终孤立，珠明得暗藏。余寒折花卉，恨别满江乡。
[页]卷,册....[2554]232,7
第1001笔
　　　　人日两篇（一作二首）　杜甫
元日到人日，未有不阴时。冰雪莺难至，春寒花较迟。
云随白水落，风振紫山悲。蓬鬓稀疏久，无劳比素丝。

此日此时人共得，一谈一笑俗相看。尊前柏叶休随酒，胜里金花巧耐寒。
佩剑冲星聊暂拔，匣琴流水自须弹。早春重引江湖兴，直道无忧行路难。

[页]卷,册....[2554]232,7
第1002笔
　　　　江梅　杜甫
梅蕊腊前破，梅花年后多。绝知春意好（一作早），最奈客愁何。
雪树元（一作能）同色，江风亦自波。故园不可见，巫岫郁嵯峨。
[页]卷,册....[2555]232,7
第1003笔
　　　　庭草　杜甫
楚草经寒碧，逢春入眼浓。旧低收叶举，新掩卷牙重。
步履宜轻过，开筵得屡供。看花随节序，不敢强为容。
[页]卷,册....[2555]232,7
第1004笔
　　　　大历三年春白帝城放船出瞿塘峡久居夔府将适江陵漂泊有诗凡四十韵　杜甫
老向巴人里，今辞楚塞隅。入舟翻不乐，解缆独长吁。
窄转深啼狖，虚随乱（一作落）浴凫。石苔凌几杖，空翠扑肌肤。
叠壁排霜剑，奔泉溅水珠。杳冥藤上下，浓澹树荣枯。
神女峰娟妙，昭君宅有无。曲留明怨惜（一作别），梦尽失欢娱。
摆阖盘涡沸，攲斜激浪输。风雷缠地脉，冰雪耀天衢。
鹿角真走（一作趋）险，狼头（原注：鹿角、狼头俱滩名）如跋胡。恶滩宁变色，高卧负微躯。
书史全倾挠，装囊半压濡。生涯临臬兀，死地脱斯须。
不有平川决（一作快），焉知众壑趋。乾坤霾涨海，雨露洗春芜。
鸥鸟牵丝飏，骊龙濯锦纡。落霞沈绿绮，残月坏金枢。
泥笋苞初荻，沙茸出小蒲。雁儿争水马，（山海经：诸毘之水，中多水马。即江赋𩣡马也。）燕子逐樯乌。
绝岛容烟雾，环洲纳晓晡。前闻辨陶牧，（登楼赋：北弥陶牧。陶，乡名，郭外为牧。）转眄拂宜都。
县郭南畿好（原注：路入松滋县），津亭北望孤。劳心依憩息，朗咏划昭苏。
意遣乐还笑，衰迷贤与愚。飘萧将素发，汩没听洪𬬻。
丘壑曾忘返，文章敢自诬。此生遭圣代，谁分哭穷途。
卧疾淹为客，蒙恩早厕儒。廷争酬造化，朴直乞江湖。
滟滪险相[2555]迫，沧浪深可逾。浮名寻已已，懒计却区区。
喜近天皇寺，先披古画图。（原注：此寺有晋右军书，张僧繇画孔子洎颜子十哲形像。）应经帝子渚，同泣舜苍梧。
朝士兼戎服，君王按湛卢。旄头初俶扰，鹑首丽泥涂。
甲卒身虽贵，书生道固殊。出尘皆野鹤，历块匪辕驹。
伊吕终难降，韩彭不易呼。五云高太甲（太甲疑六甲一星之名），六月旷抟扶。
回首黎元病，争权将帅诛。山林托疲苶，未必免崎岖。
[页]卷,册....[2556]232,7
第1005笔
　　　　巫山县汾州唐使君十八弟宴别兼诸公携酒乐相送率题小诗留于屋壁　杜甫
卧病巴东久，今年强作归。故人犹远谪，兹日倍多违。
接宴身兼杖，听歌泪满衣。诸公不相弃，拥别惜光辉。
[页]卷,册....[2556]232,7
第1006笔
　　　　春夜峡州田侍御长史津亭留宴（得筵字）　杜甫
北斗三更席，西江万里船。杖藜登水榭，挥翰宿春天。
白发烦（一作须）多酒，明星惜此筵。始知云雨峡，忽尽下牢边。
[页]卷,册....[2556]232,7
第1007笔
　　　　泊松滋江亭　杜甫
沙帽随鸥鸟，扁舟系此亭。江湖更深白，松竹远微（一作还）青。
一柱全应近，高唐莫再经。今宵南极外，甘作老人星。
[页]卷,册....[2556]232,7
第1008笔
　　　　行次古城店泛江作不揆鄙拙奉呈江陵幕府诸公　杜甫
老年常道路，迟日复山川。白屋花开里，孤城麦秀边。
济江元自阔，下水不劳牵。风蝶动依桨，春鸥懒避船。
王门高德业，幕府盛才贤。行色兼多病，苍茫泛爱前。
[页]卷,册....[2556]232,7
第1009笔
　　　　乘雨入行军六弟宅　杜甫
曙角凌云罢，春城带雨长。水花分堑弱，巢燕得泥忙。
令弟雄军佐，凡才污省郎。萍漂忍流涕，衰飒近中堂。
[页]卷,册....[2557]232,7
第1010笔
　　　　宴胡侍御书堂（原注：李尚书之芳、郑秘监审同集，归字韵。）　杜甫
江湖春欲暮，墙宇日犹微。暗暗春（一作书）籍满，轻轻花絮飞。
翰林名有素，墨客兴无违。今夜文星动，吾侪醉不归。
[页]卷,册....[2557]232,7
第1011笔
　　　　书堂饮既夜复邀李尚书下马月下赋绝句　杜甫
湖水（一作月）林风相与清，残尊下马复同倾。久判野鹤如霜鬟，遮莫邻鸡下五更。
[页]卷,册....[2557]232,7
第1012笔
　　　　上巳日徐司录林园宴集　杜甫
鬓毛垂领白，花蕊亚枝红。攲倒衰年废，招寻令节同。
薄（一作荡）衣临积水，吹面受和风。有喜留攀桂，无劳问转蓬。
[页]卷,册....[2557]232,7
第1013笔
　　　　奉送苏州李二十五长史丈之任　杜甫
星坼台衡地（用张华事），曾为人所怜。公侯终必复（李是适之之后），经术昔（一作竟）相传。
食德见从事，克家何妙年。一毛生凤穴，三尺献龙泉。
赤壁浮春暮，姑苏落海边。客间头最白，惆怅此离筵。
[页]卷,册....[2557]232,7
第1014笔
　　　　暮春江陵送马大卿公恩命追赴阙下　杜甫
自古求忠孝，名家信有之。吾贤富才术，此道未磷缁。
玉府标孤映，霜蹄去不疑。激扬音韵彻，籍甚众多[2557]推。
潘陆应同调，孙吴亦异时。北辰征事业，南纪赴恩私。
卿月升金掌，王春度玉墀。熏风行应律，湛露即歌诗。
天意高难问，人情老易悲。尊前江汉阔，后会且深期。
[页]卷,册....[2558]232,7
第1015笔
　　　　暮春陪李尚书李中丞过郑监湖亭泛舟（得过字韵）　杜甫
海内文章伯，湖边意绪多。玉尊移晚兴，桂楫带酣歌。
春日繁鱼鸟，江天足芰荷。郑庄宾客地，衰白远来过。
[页]卷,册....[2558]232,7
第1016笔
　　　　奉送蜀州柏二别驾将中丞命赴江陵起居卫尚书太夫人因示从弟行军司马佐（别驾乃中丞之弟，卫伯玉时为荆南节度使、检校工部尚书。）　杜甫
中丞问俗画熊频，爱弟传书彩鹢新。迁转五州防御使，起居八座太夫人。
楚宫腊送荆门水，白帝云偷碧海春。报与惠连诗不惜，知吾斑鬓总如银。
[页]卷,册....[2558]232,7
第1017笔
　　　　夏日杨长宁宅送崔侍御常正字入京（得深字韵）　杜甫
醉酒扬雄宅，升堂子贱琴。不堪垂老鬓，还对欲分襟。
天地西江远，星辰北斗深。乌台俯麟阁，长夏白头吟。
[页]卷,册....[2558]232,7
第1018笔
　　　　和江陵宋大少府暮春雨后同诸公及舍弟宴书斋　杜甫
渥洼汗血种，天上麒麟儿。才士得神秀，书斋闻尔为。
棣华晴雨好，彩服暮春宜。朋酒日欢会，老夫今始知。
[页]卷,册....[2558]232,7
第1019笔
　　　　宇文晁尚书之甥崔彧司业之孙（中有脱字）尚书之子重泛郑监（审）前湖　杜甫[2558]
郊扉俗远长幽寂，野水春来更接连。锦席淹留还出浦，葛巾攲侧未回船。
尊当霞绮轻初散，櫂拂荷珠碎却圆。不但习池归酩酊，君看郑谷去夤缘。
[页]卷,册....[2559]232,7
第1020笔
　　　　多病执热奉怀李尚书（之芳）　杜甫
衰年正苦病侵凌，首夏和须气郁蒸。大水淼茫炎海接，奇峰硉兀火云升。
思沾道暍黄梅雨，敢望宫恩玉井冰。不是尚书期不顾，（陈遵留北部刺史饮，不遣去。刺史入叩遵母曰：当对尚书，有期会。乃自后阁逸去。）山阴野（一作夜）雪兴难乘。
[页]卷,册....[2559]232,7
第1021笔
　　　　水宿遣兴奉呈群公　杜甫
鲁钝乃多病，逢迎远复迷。耳聋须画字，发短不胜篦。
泽国虽勤雨，炎天竟浅泥。小江还积浪，弱缆且长堤。
归路非关北，行舟却向西。暮年漂泊恨，今夕（一作久客）乱离啼。
童稚频书札，盘餐讵（一作具）糁藜。我行何到此，物理直难齐。
高枕翻星月，严城叠鼓鞞。风号闻虎豹，水宿伴凫鹥。
异县惊虚往，同人惜解携。蹉跎长泛鹢，展转屡鸣鸡。
嶷嶷瑚琏器，阴阴桃李蹊。余波期救涸，费日苦轻赍。
支（一作杖）策门阑邃，肩舆羽翮低。自伤甘贱役，谁愍强幽栖。
巨海能无钓，浮云亦有梯。勋庸思树立，语默可端倪。
赠粟囷应指，登桥柱必题。丹心老未折，时访武陵溪。
[页]卷,册....[2559]232,7
第1022笔
　　　　奉贺阳城（一作城阳）郡王太夫人恩命加邓国太夫人（原注：阳城郡主，卫伯玉也。）　杜甫
卫幕衔恩重，潘舆送喜频。济时瞻上将，锡号戴慈亲。
富贵当如此，尊荣迈等伦。郡依封土旧，国与大名新。
紫诰鸾回纸，清朝燕贺人。远传冬笋味，更觉彩衣春。
奕叶班姑史，芬芳孟母邻。义方兼有训，词翰两[2559]如神。
委曲承颜体，𬸣飞报主身。可怜忠与孝，双美画（一作映）骐𬴊。
[页]卷,册....[2560]232,7
第1023笔
　　　　江陵望幸（肃宗上元元年，置南都于荆州，号江陵府，以吕𬤇为尹，寻罢。广德元年，复以卫伯玉尹江陵。）　杜甫
雄都元壮丽，望幸欻威神。地利西通蜀，天文北照秦。
风烟含越鸟，舟楫控吴人。未枉周王驾，终朝汉武巡。
甲兵分圣旨，居守付宗臣。早发云台仗（一作路），恩波起涸鳞。
[页]卷,册....[2560]232,7
第1024笔
　　　　江边星月二首　杜甫
骤雨清秋夜，金波耿玉绳。天河元自白，江浦（一作渚）向来澄。
映物连珠断，缘空一镜升。余光隐（一作忆）更漏，况乃露华凝。

江月辞风缆（一作槛），江星别雾（一作露）船。鸡鸣还曙（一作晓）色，鹭浴自清（一作晴）川。
历历竟谁种，悠悠何处圆。客愁殊未已，他夕始相鲜。

[页]卷,册....[2560]232,7
第1025笔
　　　　舟月对驿近寺　杜甫
更深不假烛，月朗自明船。金刹清枫外，朱楼白水边。
城乌啼眇眇，野鹭宿娟娟。皓首江湖客，钩帘独未眠。
[页]卷,册....[2560]232,7
第1026笔
　　　　舟中　杜甫
风餐江柳下，雨卧驿楼边。结缆排鱼网，连樯并米船。
今朝云细薄，昨夜月清圆。飘泊南庭老，祗应学水仙。
[页]卷,册....[2560]232,7
第1027笔
　　　　遣闷　杜甫[2560]
地阔平沙岸，舟虚小洞房。使尘来驿道，城日避乌樯（一作墙）。
暑雨留蒸湿，江风借夕凉。行云星隐见，叠浪月光芒。
萤鉴缘帷彻，蛛丝罥鬓长。哀筝犹凭几，鸣笛竟沾裳。
倚著（同着）如秦赘，过逢类楚狂。气冲看剑匣，颖脱抚锥囊。
妖孽关东臭，兵戈陇右创。时清疑武略，世乱跼文场。
余力浮于海，端忧问彼苍。百年从万事，故国耿难忘。
[页]卷,册....[2561]232,7
第1028笔
　　　　江陵节度阳城郡王新楼成王请严侍御判官赋七字句同作　杜甫
楼上炎天冰雪生，高飞燕雀贺新成。碧窗宿雾蒙蒙湿，朱栱浮云细细轻。
杖钺褰帷瞻具美，投壶散帙有余清。自公多暇延参佐，江汉风流万古情。
[页]卷,册....[2561]232,7
第1029笔
　　　　又作此奉卫王　杜甫
西北楼成雄楚都，远开山岳散江湖。二仪清浊还高下，三伏炎蒸定有无。
推毂几年唯镇静，曳裾终日盛文儒。白头受简焉能赋，愧似相如为大夫。
[页]卷,册....[2561]232,7
第1030笔
　　　　舟（一本有中字）出江陵南浦奉寄郑少尹（审）　杜甫
更欲投何处，飘然去此都。形骸元土木，舟楫复江湖。
社稷缠妖气，干戈送老儒。百年同弃物，万国尽穷途。
雨洗平沙静，天衔阔岸纡。鸣螀随泛梗，别燕赴秋菰。
栖托难高卧，饥寒迫向隅。寂寥相煦沫，浩荡报恩珠。
溟涨鲸波动，衡阳雁影徂。南征问悬榻，东逝想乘桴。
滥窃商歌听，时忧卞泣诛。经过忆郑驿，斟酌旅情孤。
[页]卷,册....[2561]232,7
第1031笔
　　　　江南逢李龟年　杜甫[2561]
歧王（范）宅里寻常见，崔九（原注：殿中监崔涤，中书令湜之弟）堂前几度闻。正是（一作值）江南好风景，落花时节又逢君。
[页]卷,册....[2562]232,7
第1032笔
　　　　官亭夕坐戏简颜十少府　杜甫
南国调寒杵，西江浸日车。客愁连蟋蟀，亭古带蒹葭。
不返青丝鞚，虚烧夜烛花。老翁须地主，细细酌流霞。
[页]卷,册....[2562]232,7
第1033笔
　　　　秋日荆南述怀三十韵　杜甫
昔承推奖分，愧匪挺生材。迟暮宫臣忝，艰危衮职陪。
扬镳（一作鞭）随日驭，折槛出云台。（首句起至此，追忆与房琯牵连罢斥事。）罪戾宽犹活，干戈塞未开。
星霜玄鸟变，身世白驹催。伏枕因超忽，扁舟任往来。
九钻巴噀火，三蛰楚祠雷。望帝传应实，昭王问不回。
蛟螭深作横，豺虎乱雄猜。素业行已矣，浮名安在哉。
琴乌曲怨愤，庭鹤舞摧颓。秋雨（一作水）漫湘水（一作竹），阴风过岭梅。
苦摇求食尾，常曝报恩腮。结舌防谗柄，探肠有祸胎。
苍茫步兵哭，展转仲宣哀。饥籍（入声，一作藉）家家米，愁征处处杯。
休为贫士叹，任受众人咍。得丧初难识，荣枯划易该。
差池分组冕，合沓起蒿莱。不必伊周地，皆知（一作登）屈宋才。
汉庭和异域，晋史坼中台。霸业寻常体，忠臣忌讳灾。
群公纷戮力，圣虑窅（一作睿）裴回。数见铭钟鼎，真宜法斗魁。
愿闻锋镝铸，莫使栋梁摧。盘石圭多翦，凶门毂少推。
垂旒资穆穆，祝网但恢恢。赤雀翻然至，黄龙讵（一作不）假媒。
贤非梦傅野，隐类凿颜坯。自古江湖客，冥心苦死灰。
[页]卷,册....[2562]232,7
第1034笔
　　　　秋日荆南送石首薛明府辞满告别奉寄薛尚书（景仙）颂德叙怀斐然之作三十韵　杜甫[2562]
南征为客久，西候别君初。岁满归凫舄，秋来把雁书。
荆门留美化，姜被就离居。闻道和亲入（景仙出使吐蕃，同论泣陵入朝），垂名报国余。
连枝不日并，八座几时除。往者胡星孛，恭惟汉网疏。
风尘相澒洞，天地一丘墟。殿瓦鸳鸯拆，宫帘翡翠虚。
钩陈摧徼道，枪櫐（长杨赋：木拥枪櫐。即栅也）失储胥。文物陪巡守（一作狩），亲贤病拮据。
公时呵猰貐，首唱却鲸鱼。势惬宗萧相（原注：郭令公），材非一范睢（原注：诸名将）。
尸填太行道，血走浚仪渠。滏口师仍会，函关愤已摅（追述景仙守扶风事）。
紫微临大角，皇极正乘舆。赏从频峨冕，殊私（一作恩）再直庐。（原注：公旧执金吾，新授羽林，前后二将军。）
岂惟高卫霍，曾是接应徐。降集翻翔凤，追攀绝众狙。
侍臣双宋玉，战策两穰苴。鉴澈劳悬镜，荒芜已荷锄。
向来披述作（原注：石首处见公新文一卷。卷一作通），重此忆吹嘘。白发甘凋丧，青云亦卷舒。
经纶功不朽，跋涉体如何。（原注：公顷奉使和蕃，已见上）应讶耽湖橘，常餐占野蔬。
十年婴药饵，万里狎樵渔。扬子淹投阁，邹生惜曳裾。
但惊飞熠燿，不记改蟾蜍。烟雨封巫峡，江淮略孟诸。
汤池虽险固，辽海尚填淤。努力输肝胆，休烦独起予。
[页]卷,册....[2563]232,7
第1035笔
　　　　哭李尚书（之芳）　杜甫
漳滨与蒿里，逝水竟同年。欲挂（一作把）留徐剑，犹回忆戴船。
相知成白首，此别间黄泉。风雨嗟何及，江湖涕泫然。
修文将管辂，奉使失张骞。史阁行人在，诗家秀句传。
客亭鞍马绝，旅榇网虫悬。复魄（一作块）昭丘远，归魂素浐偏。
樵苏封葬地，喉舌罢朝天。秋色凋春草，王孙若个边。
[页]卷,册....[2563]232,7
第1036笔
　　　　重题　杜甫
涕泗不能收，哭君余（一作余）白头。儿童相识（一作顾）尽，宇宙此生浮。
江雨铭旌湿，湖风井径秋。还瞻魏太子，[2563]宾客减应刘。（原注：公历礼部尚书，薨于太子宾客。）
[页]卷,册....[2564]232,7
第1037笔
　　　　独坐　杜甫
悲愁（一作秋）回白首，倚杖背孤城。江敛洲渚出，天虚风物清。
沧溟服（一作恨）衰谢，朱绂负平生。仰羡黄昏鸟，投林羽翮轻。
[页]卷,册....[2564]232,7
第1038笔
　　　　暮归　杜甫
霜黄碧梧白鹤楼，城上击柝复乌啼。客子入门月皎皎，谁家捣练风凄凄。
南渡桂水阙舟楫，北归秦（一作洛）川多鼓鞞。年过半百不称意，明日看云还杖藜。
[页]卷,册....[2564]232,7
第1039笔
　　　　移居公安敬赠卫大郎（钧）　杜甫
卫侯不易得，余病汝知之。雅量涵高远，清襟照等夷。
平生感意气，少小爱文辞。河海由来合，风云若有期。
形容劳宇宙，质朴谢轩墀。自古幽人泣，流年壮士悲。
水烟通径草，秋露接园葵。入邑豺狼斗，伤弓鸟雀饥。
白头供宴语，乌几伴栖迟。交态遭轻薄，今朝豁所思。
[页]卷,册....[2564]232,7
第1040笔
　　　　公安送韦二少府匡赞　杜甫
逍遥公（后唐韦敻，号逍遥公。唐嗣立，号小逍遥公。）后世多贤，送尔维舟惜此筵。念我能书（一作常能）数字至，将诗不必万人传。
时危兵甲黄尘里，日短江湖白发前。古往今来皆涕泪，断肠分手各风烟。
[页]卷,册....[2564]232,7
第1041笔
　　　　赠虞十五司马　杜甫
远师虞秘监，今喜识玄孙。形像丹青逼，家声器宇存。
凄凉怜笔势，浩荡问词源。爽气金天豁，清谈玉露[2564]繁。
伫鸣南岳凤，欲化北溟鲲。交态知浮俗，儒流不异门。
过逢联客位，日夜倒芳尊。沙岸风吹叶，云江月上轩。
百年嗟已半，四座敢辞喧。书籍终相与，清山隔故园。
[页]卷,册....[2565]232,7
第1042笔
　　　　公安县怀古　杜甫
野旷吕蒙营（蒙封孱陵侯，即此地），江深刘备城。（备奔吴，孙权推为左将军，居此。时人呼为左公，故名公安。）寒天催日短，风浪与云平。
洒落君臣契，飞腾战伐名。维舟倚前浦，长啸一含情。
[页]卷,册....[2565]232,7
第1043笔
　　　　公安送李二十九弟晋肃入蜀余下沔鄂　杜甫
正解柴桑缆，仍看蜀道行。樯乌相背发，塞雁一行鸣。
南纪连铜柱，西江接锦城。凭将百钱卜，飘泊问君平。
[页]卷,册....[2565]232,7
第1044笔
　　　　宴王使君宅题二首　杜甫
汉主追韩信，苍生起谢安。吾徒自漂泊，世事各艰难。
逆旅招邀近，他乡思（一作意）绪宽。不材甘朽质，高卧岂泥蟠。

泛爱容霜发（一作鬓），留欢卜夜闲（一作阑，一作上夜关）。自吟诗送老，相劝酒开颜。
戎马今何地，乡园独旧（一作在）山。江湖堕清月，酩酊任扶还。
[页]卷,册....[2565]232,7
第1045笔
　　　　留别公安太易沙门　杜甫
隐居欲就庐山远，丽藻初逢休上人。数问舟航留制作，长开箧笥拟心神。
沙村白云仍含冻，江县红梅已放春。先蹋炉峰置兰若，徐飞锡杖出风尘。
[页]卷,册....[2565]232,7
第1046笔
　　　　次空灵岸（宜作空舲。湘水县有空泠峡，又有空舲滩）　杜甫
沄沄逆素浪，落落展清眺。幸有舟楫迟，得尽所历妙。
空灵霞石峻，枫栝（一作枯）隐奔峭。青春犹无（一作有）私，白日亦（一作已）偏照。
可使营吾居（一作屋），终焉托长啸。毒瘴未足忧，兵戈满边徼。
向者留遗恨，耻为达人诮。回帆觊赏延，佳处领其要。
[页]卷,册....[2377]233,7
第1047笔
　　　　宿花石戍（长沙有渌口、花石二戍）　杜甫
午辞空灵岑，夕得花石戍。岸疏开辟水（一作山），木杂今古树。
地蒸南风盛，春热西日暮。四序本平分，气候何回互。
茫茫天造（一作地）间（一作开），理乱岂恒数。系舟盘藤轮，策杖古樵路。
罢（音疲）人不在村，野圃泉自注。柴扉虽芜没，农器尚牢固。
山东残逆气，吴楚守王度。谁能扣君门，下令减征赋。
[页]卷,册....[2377]233,7
第1048笔
　　　　晓发公安（原注：数月憩息此县）　杜甫
北城击柝复欲罢，东方明星亦不迟。邻鸡野哭如昨日，物色生态能几时。
舟楫眇然自此去，江湖远适无前期。出门转眄已陈迹，药饵扶吾随所之。
[页]卷,册....[2566]233,7
第1049笔
　　　　泊岳阳城下　杜甫
江国逾千里，山城仅百层。岸风翻夕浪，舟雪洒寒灯。
留滞才难尽，艰危气益增。图南未可料，变化有鲲鹏。
[页]卷,册....[2566]233,7
第1050笔
　　　　缆船苦风戏题四韵奉简郑十三判官（泛）　杜甫
楚岸朔风疾，天寒鸧鸹呼。涨沙霾草树，舞雪渡江湖。
吹帽时时落，维舟日日孤。因声置驿外，为觅酒家垆。
[页]卷,册....[2566]233,7
第1051笔
　　　　登岳阳楼　杜甫
昔闻洞庭水，今上岳阳楼。吴楚东南坼，乾坤日夜浮。
亲朋无一字，老病有孤舟。戎马关山北，凭轩涕泗流。
[页]卷,册....[2566]233,7
第1052笔
　　　　陪裴使君登岳阳楼　杜甫
湖阔兼云雾，楼孤属晚晴。礼加徐孺子，诗接谢宣城。
雪岸丛梅发，春泥百草生。敢违渔父问，从此更南征。
[页]卷,册....[2567]233,7
第1053笔
　　　　过南岳入洞庭湖　杜甫
洪波忽争道，岸转异江湖。鄂渚分云树，衡山引舳舻。
翠牙穿裛桨（一作蒋），碧节上（一作吐）寒蒲。病渴身何去，春生力更无。
壤童犁雨雪，渔屋架泥涂。攲侧风帆满，微冥水驿孤。
悠悠回赤壁，浩浩略苍梧。帝子留遗恨，曹公屈壮图。
圣朝光御极，残孽驻艰虞。才淑随厮养，名贤隐锻𬬻。
邵平元入汉，张翰后归吴。莫怪啼痕数，危樯逐夜乌。
[页]卷,册....[2567]233,7
第1054笔
　　　　宿青草湖（重湖，南青草，北洞庭。）　杜甫
洞庭犹在目，青草续为名。宿桨依农事，邮签报水程。
寒冰争倚薄，云月递微明。湖雁双双起，人来故北征。
[页]卷,册....[2567]233,7
第1055笔
　　　　宿白沙驿（原注：初过湖南五里）　杜甫
水宿仍余照，人烟复此亭。驿边沙旧白，湖外草新青。
万象皆春气，孤槎自客星。随波无限月（一作景），的的近南溟。
[页]卷,册....[2567]233,7
第1056笔
　　　　湘夫人祠（即黄陵庙）　杜甫
肃肃湘妃庙，空墙碧水春。虫书玉珮藓，燕舞翠帷尘。
晚泊登汀树，微馨借（一作香惜）渚苹。苍梧恨不尽，染[2567]泪在丛筠。
[页]卷,册....[2568]233,7
第1057笔
　　　　祠南夕望　杜甫
百丈牵江色，孤舟泛日斜。兴来犹杖屦，目断更云沙。
山鬼迷春竹，湘娥倚暮花。湖南清绝地，万古一长嗟。
[页]卷,册....[2568]233,7
第1058笔
　　　　登（一作发）白马潭　杜甫
水生春缆没，日出野船开。宿鸟行犹去，丛花（一作花丛）笑不来。
人人伤白首，处处接金杯。莫道新知要，南征且未回。
[页]卷,册....[2568]233,7
第1059笔
　　　　归雁　杜甫
闻道今春雁，南归自广州。见花辞涨海，避雪到罗浮。
是物关兵气，何时免客愁。年年霜露隔，不过五湖秋。（大历二年，岭南节度使徐浩奏。十一月二十五日，当管怀集县阳雁来。先是五岭之外，翔雁不到。浩以阳为君德，雁随阳者。臣归君之象，诗盖深讥之。）
[页]卷,册....[2568]233,7
第1060笔
　　　　野望　杜甫
纳纳乾坤大，行行郡国遥。云山兼五岭，风壤带三苗。
野树侵江阔，春蒲长雪消。扁舟空老去，无补圣明朝。
[页]卷,册....[2568]233,7
第1061笔
　　　　入乔口（原注：长沙北界）　杜甫
漠漠旧京远，迟迟归路赊。残年傍水国，落日对春华。
树蜜早蜂乱，江泥轻燕斜。贾生骨已朽，凄恻近长[2568]沙。
[页]卷,册....[2569]233,7
第1062笔
　　　　铜官渚守风（渚在宁乡县）　杜甫
不（一作亦）夜楚帆落，避风湘渚间。水耕先浸草，春火更烧山。
早泊云物晦，逆行波浪悭。飞来双白鹤，过去杳难攀。
[页]卷,册....[2569]233,7
第1063笔
　　　　北风（原注，新康江口信宿方行。）　杜甫
春生南国瘴，气待北风苏。向晚霾残日，初宵鼓大𬬻。
爽携卑湿地，声拔洞庭湖。万里鱼龙伏，三更鸟兽呼。
涤除贪破浪，愁绝付摧枯。执热沈沈在，凌寒往往须。
且知宽疾胏，不敢恨危途。再宿烦舟子，衰容问仆夫。
今晨非盛怒，便道即（一作却）长驱。隐几看帆席，云州涌坐隅。
[页]卷,册....[2569]233,7
第1064笔
　　　　双枫浦（在浏阳县）　杜甫
辍櫂青枫浦，双枫旧已摧。自惊衰谢力，不道栋梁材。
浪足浮纱帽，皮须截锦苔。江边地有主，暂借上天回。
[页]卷,册....[2569]233,7
第1065笔
　　　　奉送王信州崟北归　杜甫
朝廷防盗贼，供给愍诛求。下诏选郎署，传声能典（一作典信）州。
苍生今日困（一作起），天子向时忧。井屋有烟起，疮痍无血流。
壤歌唯海甸，画角自山楼。白发寐常早，荒榛农复秋。
解龟逾卧辙，遣骑觅扁舟。徐榻不知（一作能）倦，颍川何以酬。
尘生（一作老尘）彤管笔，寒腻黑貂裘。高义终焉在，斯文去矣休。
别离同雨散，行止各云浮。林热鸟开口，江浑鱼掉头。
尉佗（当是指崔旰辈）虽北拜，太史尚南留。军旅应都息，寰区要尽收。
九重[2569]思谏诤，八极念怀柔。徙倚瞻王室，从容仰庙谋。
故人持雅论，绝塞豁穷愁。复见陶唐理，甘为汗漫游。
[页]卷,册....[2570]233,7
第1066笔
　　　　江阁卧病走笔寄呈崔卢两侍御　杜甫
客子庖厨薄，江楼枕席清。衰年病祗瘦，长夏想为情。
滑忆（一作喜）雕胡饭，香闻锦带羹。溜匙兼暖腹，谁欲致（一作觅）杯甖。
[页]卷,册....[2570]233,7
第1067笔
　　　　潭州送韦员外牧韶州（迢）　杜甫
炎海韶州牧，风流汉署郎。分符先令望，同舍有辉光。
白首多年疾，秋天昨夜凉。洞庭无过雁，书疏莫相忘。
[页]卷,册....[2570]233,7
第1068笔
　　　　江阁对雨有怀行营裴二端公（裴虬与讨臧玠，故有行营。）　杜甫
南纪（一作极）风涛壮，阴晴屡不分。野流行地日，江入度山云。
层阁凭雷殷，长空水面（一作面水）文。雨来铜柱北，应（一作意）洗伏波军。
[页]卷,册....[2570]233,7
第1069笔
　　　　酬韦韶州见寄　杜甫
养拙江湖外，朝廷记忆疏。深惭长者辙，重得故人书。
白发丝难埋（一作并），新诗锦不如。虽无南去雁，看取北来鱼。
[页]卷,册....[2570]233,7
第1070笔
　　　　千秋节有感二首（八月二日为明皇千秋节）　杜甫
自罢千秋节，频伤八月来。先朝常宴会，壮观已尘埃。
凤纪编生日，龙池堑劫灰。湘川新涕泪，秦树远楼台。
宝镜群臣得，金吾万国回。衢尊不重饮，白首独余哀。
[2570]
御气云楼敞，含风彩仗高。仙人张内乐，王母献宫桃。
罗袜红蕖艳，金羁白雪毛。舞阶衔寿酒，走索背秋毫。
圣主他年贵，边心此日劳。桂江流向北，满眼送波涛。

[页]卷,册....[2571]233,7
第1071笔
　　　　晚秋长沙蔡五侍御饮筵送殷六参军归澧州觐省　杜甫
佳士欣相识，慈颜望远游。甘从投辖饮，肯作置书邮。
高鸟黄云暮，寒蝉碧树秋。湖南冬不雪，吾病得淹留。
[页]卷,册....[2571]233,7
第1072笔
　　　　湖中（一作南）送敬十使君适广陵　杜甫
相见各头白，其如离别何。几年一会面，今日复悲歌。
少壮乐难得，岁寒心匪他。气缠霜匣满，冰置玉壶多。
遭乱实漂泊，济时曾琢磨。形容吾校老，胆力尔谁过。
秋晚岳增翠，风高湖涌波。𬸣腾访知己，淮海莫蹉跎。
[页]卷,册....[2571]233,7
第1073笔
　　　　长沙送李十一（衔）　杜甫
与子避地西康州，洞庭相逢十二秋。远愧尚方曾赐履，竟非吾土倦登楼。
久存胶漆应难并，一辱泥涂遂晚收。李杜齐名（用杜密、李膺、李固、杜乔旧事为喻）真忝窃，朔云寒菊倍离忧。
[页]卷,册....[2571]233,7
第1074笔
　　　　重送刘十弟判官　杜甫
分源豕韦派，（言刘、杜同出也。范宣子曰：在商为豕韦氏，在周为唐杜氏。）别浦雁宾秋。年事推兄忝，人才觉弟优。
经过辨丰剑，意气逐吴钩。垂翅徒衰老，先鞭不滞留。
本枝凌岁晚，高义豁穷愁。他日临江待，长沙旧驿楼。
[页]卷,册....[2571]233,7
第1075笔
　　　　奉赠卢五丈参谋（琚。原注：时丈人使自江陵，在长沙待恩旨，先支率钱米。）　杜甫[2571]
恭惟同自出（甫祖母卢氏，即所志范阳太君者），妙选异高标。入幕知孙楚，披襟得郑侨。
丈人藉才地，门阀冠云霄。老矣逢迎拙，相于契托饶。
赐钱倾府待，争米驻（一作贮）船遥。邻好艰难薄，氓（一作甿）心杼轴焦。
客星空伴使，寒水不成潮。素发干垂领，银章破在腰。
说诗能累夜，醉酒或连朝。藻翰惟牵率，湖山合动摇。
时清非造次，兴尽却萧条。天子多恩泽，苍生转寂寥。
休传鹿是马，莫信𫛳如（一作为）鸮。未解依依袂，还斟泛泛瓢。
流年疲蟋蟀，体物幸鹪鹩。辜（一作孤）负沧洲愿，谁云晚见招。
[页]卷,册....[2572]233,7
第1076笔
　　　　登舟将适汉阳　杜甫
春宅弃汝去，秋帆催客归。庭蔬尚在眼，浦浪已吹衣。
生理飘荡拙，有心迟暮违。中原戎马盛，远道素书稀。
塞雁与时集，樯乌终岁飞。鹿门自此往，永息汉阴机。
[页]卷,册....[2572]233,7
第1077笔
　　　　暮秋将归秦留别湖南幕府亲友　杜甫
水阔苍梧野（一作晚），天高白帝秋。途穷那免哭，身老不禁愁。
大府才能会，诸公德业优。北归冲雨雪，谁（一作俱）悯敝貂裘。
[页]卷,册....[2572]233,7
第1078笔
　　　　送卢十四弟侍御护韦尚书（之晋）灵榇归上都二十韵　杜甫
素幕渡江远，朱幡登陆微。悲鸣驷马顾，失涕万人挥。
参佐哭辞毕，门阑谁送归。从公伏事久，之子俊才稀。
长路更执绋，此心犹倒衣。感恩义不小，怀旧礼无违。
墓待龙骧诏，台迎獬豸威。深衷见士则，雅论在兵机。
戎狄乘妖气，尘沙落禁闱。往年朝谒断，他日扫除非。
但促（一作整）铜壶箭，休添玉帐旗。动询黄阁老，肯虑白登围。
万姓疮痍合，群凶（一作雄）嗜欲肥。刺规多谏诤，端拱自光辉。
俭约前王体，风流后代希。[2572]对扬期特达，衰朽再芳菲。
空里愁书字，山中疾采薇。拨杯要忽罢，抱被宿何依。
眼冷看征盖，儿扶立钓矶。清霜洞庭叶，故就别时飞。
[页]卷,册....[2573]233,7
第1079笔
　　　　哭李常侍峄二首　杜甫
一代风流尽，修文地下深。斯人不重见，将老失知音。
短日行梅岭，寒山（一作江）落桂林。长安若个畔（一作伴），犹想映貂金。

青琐陪双入，铜梁阻一辞。风尘逢我地，江汉哭君时。
次第寻书札，呼儿检赠诗。发挥王子表（汉书有王子侯表），不愧史臣词。

[页]卷,册....[2573]233,7
第1080笔
　　　　哭韦大夫之晋　杜甫
凄怆郇瑕色（一作邑，一作地），差池弱冠年。丈（一作大，一作士）人叨礼数，文律早周旋。
台阁黄图里，簪裾紫盖边。尊荣真不忝，端雅独翛然。
贡喜音容间，冯招（左思诗：冯公岂不伟，白首不见招。）病疾缠。南过骇仓卒，北思悄联绵。
𫛳鸟长沙讳，犀牛蜀郡怜。素车犹恸哭，宝剑欲高悬。
汉道中兴盛，韦经亚相传。冲融标世业，磊落映时贤。
城府深朱夏，江湖眇霁天。绮楼关（一作高）树顶，飞旐泛堂前。
帟（音亦）幕疑（一作旋）风燕，笳箫急暮蝉。兴残虚白室，迹断孝廉船。
童孺交游尽，喧卑俗事牵。老来多涕泪，情在强诗篇。
谁寄方隅理，朝难将帅权。春秋褒贬例，名器重双全。
[页]卷,册....[2573]233,7
第1081笔
　　　　舟中夜雪有怀卢十四侍御（一作郎）弟　杜甫
朔风吹桂水，朔（一作大）雪夜纷纷。暗度南楼月，寒深北渚云。
烛斜初近见，舟重竟无闻。不识山阴道，听鸡[2573]更忆君。
[页]卷,册....[2574]233,7
第1082笔
　　　　对雪　杜甫
北云犯长沙，胡云冷万家。随风且间（一作开）叶，带雨不成花。
金错囊从（一作徒）罄，银壶酒易赊。无人竭浮蚁，有待至昏鸦。
[页]卷,册....[2574]233,7
第1083笔
　　　　楼上　杜甫
天地空搔首，频抽白玉簪。皇舆三极北，身事五湖南。
恋阙劳肝肺，论（一作抡）材愧杞柟。乱离难自救，终是老湘潭。
[页]卷,册....[2574]233,7
第1084笔
　　　　冬晚送长孙渐舍人归州　杜甫
参卿（参谋也）休坐幄，荡子不还乡。南客潇湘外，西戎鄠杜旁。
衰年倾盖晚，费日系舟长。会面思来札，销魂逐去樯。
云晴鸥更舞，风逆雁无行。匣里雌雄剑，吹毛任选将。
[页]卷,册....[2574]233,7
第1085笔
　　　　暮冬送苏四郎徯兵曹适桂州　杜甫
飘飘苏季子，六印佩何迟。早作诸侯客，兼工古体诗。
尔贤埋照久，余病长年悲。卢绾须征日，楼兰要斩时。
岁阳初盛动，王化久磷缁。为入苍梧庙，看云哭九疑。
[页]卷,册....[2574]233,7
第1086笔
　　　　风疾舟中伏枕书怀三十六韵奉呈湖南亲友　杜甫
轩辕休制律，虞舜罢弹琴。尚错雄鸣管，犹伤半死心。（四句言风疾）
圣贤名古邈，羇旅病年侵。舟泊常依震，湖平早（一作半）见参。
如闻马融笛，若倚仲宣襟。故国悲寒望，群云惨岁阴。
水乡霾白屋（一作蜃），枫岸叠（一作垒）[2574]青岑。郁郁冬炎瘴，蒙蒙雨滞淫。
鼓迎非（一作方）祭鬼，弹落似鸮禽。兴尽才无闷，愁来遽不禁。
生涯相汩没，时物自（一作正）萧森。疑惑尊中弩，淹留冠上簪。
牵裾惊魏帝，投阁为刘歆。狂走终奚适，微才谢所钦。
吾安藜不糁，汝贵玉为琛。乌几重重缚，鹑衣寸寸针。
哀伤同庾信，述作异陈琳。十暑岷山葛，三霜楚户砧。
叨陪锦帐座，久放白头吟。反朴时难遇，忘机陆易沈。
应过数粒食，得近四知金。春草封归恨，源花费独寻。
转蓬忧悄悄，行药病涔涔。瘗夭追潘岳，持危觅邓林。
蹉跎翻学步，感激在知音。却假苏张舌，高夸周宋镡。（镡，剑鼻也。庄子：天子之剑，以周、宋为镡，韩、魏为铗。）
纳流迷浩汗，峻址得嵚崟。城府开清旭，松筠（一作篁）起碧浔。
披颜争倩倩，逸足竞骎骎。朗鉴存愚直，皇天实照临。
公孙仍恃险，侯景未生擒。书信中原阔，干戈北斗深。
畏人千里井，问俗九州箴。战血流依旧，军声动至今。
葛洪尸定解，许靖力还（一作难）任。家事丹砂诀，无成涕作霖。
[页]卷,册....[2575]233,7
第1087笔
　　　　奉赠萧二十使君　杜甫
昔在严公幕，俱为蜀使臣。艰危参大府，前后间清尘。（原注：严再领成都，余复参幕府。）
起草鸣先路，乘槎动要津。王凫聊暂出，萧雉只相驯。
终始任安义，荒芜孟母邻。联翩匍匐礼，意气死生亲。（原注：严公殁后，老母在堂，使君温凊之问，甘脆之礼，名数若己之庭闱焉。太夫人顷逝，丧事又首诸孙主典，抚孤之情，不减骨肉，则胶漆之契可知矣。）
张老（晋大夫张孟，语称张老）存家事，嵇康有故人。食恩惭卤莽，镂骨抱酸辛。
巢许山林志，夔龙廊庙珍。鹏图乃矫翼，熊轼且移轮。
磊落衣冠地，苍茫土木身。埙篪鸣自合，金石莹逾新。
重忆罗江外，同游锦水滨。结欢随过隙，怀旧益沾巾。
旷绝含香舍，稽留伏枕辰。停骖双阙早，回雁五湖春。
不达长卿病，从来原宪贫。监河受贷[2575]粟，一起辙中鳞。
[页]卷,册....[2576]233,7
第1088笔
　　　　奉送二十三舅录事（崔伟）之摄郴州　杜甫
贤良归盛族，吾舅尽知名。徐庶高交友（庶与崔州平善，盖以州平比伟），刘牢出外甥。
泥涂岂珠玉，环堵但柴荆。衰老悲人世，驱驰厌甲兵。
气春江上别，泪血渭阳情。舟鹢排风影，林乌反哺声。
永嘉多北至，句漏且南征。必见公侯复，终闻盗贼平。
郴州颇凉冷，橘井尚凄清。从役（一作事）何蛮貊，居官志在行。
[页]卷,册....[2576]233,7
第1089笔
　　　　送魏二十四司直充岭南掌选崔郎中判官兼寄韦韶州　杜甫
　　岭南交、黔等州，得任土人，以郎中、御史充使选补，谓之南选。
选曹分五岭，使者历三湘。才美膺推荐，君行佐纪纲。
佳声斯（一作期）共（一作不）远，雅节在周防。明白山涛鉴，嫌疑陆贾装。
故人湖外少，春日岭南长。凭报韶州牧，新诗昨寄（一作夜）将。
[页]卷,册....[2576]233,7
第1090笔
　　　　送赵十七明府之县　杜甫
连城为宝重，茂宰得才新。山雉迎舟楫，江花报邑人。
论交翻恨晚，卧病却愁春。惠爱南翁悦，余波及老身。
[页]卷,册....[2576]233,7
第1091笔
　　　　燕子来舟中作　杜甫
湖南为客动经春，燕子衔泥两度新。旧入故园常识主，如今社日远看人。
可怜处处巢君（一作居）室，何异飘飘托此身。暂语船樯还起去，穿花落水（范德机云：善本作帖水）益沾巾。
[页]卷,册....[2576]233,7
第1092笔
　　　　同豆卢峰知字韵（一本作同卢豆峰贻主客李员外子棐知字韵）　杜甫[2576]
炼金欧冶子，喷玉大宛儿。符彩高无敌，聪明达所为。
梦兰他日应，折桂早年知。烂漫通经术，光芒刷羽仪。
谢庭瞻不远，潘省会于斯。倡和将雏曲，田翁号鹿皮。
[页]卷,册....[2577]233,7
第1093笔
　　　　归雁二首　杜甫
万里衡阳雁，今年又北归。双双瞻客上，一一背人飞。
云里相呼疾，沙边自宿稀。系书元（一作无）浪语，愁寂（一作绝）故山薇。

欲雪违胡地，先花别楚云。却过清渭影，高起洞庭群。
塞北春阴暮，江南日色曛。伤弓流落羽，行断不堪闻。

[页]卷,册....[2577]233,7
第1094笔
　　　　小寒食舟中作　杜甫
佳辰强饭（一作饮）食犹寒，隐几萧条带鹖冠。春水船如天上坐，老年花似雾中看。
娟娟戏蝶过闲（一作开）幔，片片轻鸥下急湍。云白山清万余里，愁看直（一作西）北是长安。
[页]卷,册....[2577]233,7
第1095笔
　　　　清明二首　杜甫
朝来新火起新烟，湖色春光净客船。绣羽衔（一作冲）花他自得，红颜骑竹我无缘。
胡童结束还难有，楚女腰肢亦可怜。不见定王城（汉长沙定王发封此）旧处，长怀贾傅井依然。
虚沾焦（宜作周）举为寒食，实藉严君卖卜钱。钟鼎山林各天性，浊醪粗饭任吾年。

此身飘泊苦西东，右臂偏枯半耳聋。寂寂系舟双下泪，悠悠伏枕左书空。
十年蹴踘将雏远，万里秋千习俗同。旅雁上云归紫塞，家人钻火用青枫。
秦城楼阁烟（一作莺）花里，汉主山河锦绣中。风水（一作春去）春来洞[2577]庭阔，白苹愁杀白头翁。

[页]卷,册....[2578]233,7
第1096笔
　　　　发潭州（时自潭之衡）　杜甫
夜醉长沙酒，晓行湘水春。岸花飞送客，樯燕语留人。
贾傅才未有，褚公书绝伦。高名前后事，回首一伤神。
[页]卷,册....[2578]233,7
第1097笔
　　　　回櫂　杜甫
宿昔试（一作世）安命，自私犹畏天。劳生系一物，为客费多年。
衡岳江湖大，蒸池（蒸水在衡阳城北）疫疠偏。散才婴薄（一作旧）俗，有迹负前贤。
巾拂那关眼，瓶罂易满船。火云滋垢腻，冻雨裛沈（一作尘）绵。
强饭莼添滑，端居茗续煎。清思汉水上，凉忆岘山巅。
顺浪翻堪倚，回帆又省牵。吾家碑（杜预碑）不昧，王氏井依然。
几杖将衰齿，茅茨寄短椽。灌园曾取适，游寺可终焉。
遂性同渔父，成名（一作功）异鲁连。篙师烦尔送，朱夏及寒泉。
[页]卷,册....[2578]233,7
第1098笔
　　　　赠韦七赞善　杜甫
乡里衣冠不乏贤，杜陵韦曲未央前。尔家最近魁三象（原注：斗魁下两两相比为三台），时谕同归（一云因侵）尺五天。（原注，俚语云：城南韦社，去天尺五）
北走关山（一作河）开雨雪，南游花柳塞云（一作风）烟。洞庭春色悲公子，虾菜忘归范蠡（一作万里）船。
[页]卷,册....[2578]233,7
第1099笔
　　　　奉（一本无奉字）酬寇十侍御锡见寄四韵复寄寇　杜甫
往别郇瑕地，于今四十年。来簪御府笔，故泊洞庭船。
诗忆伤心处，春深把臂前。南瞻按百越，黄帽侍君偏。
[页]卷,册....[2578]233,7
第1100笔
　　　　酬郭十五受判官　杜甫
才微岁老（一作晚）尚虚名，卧病江湖春复生。药裹关心诗总废，花枝照眼句还成。
只同燕石能星陨，自得隋珠觉夜明。乔口橘洲风浪促，系帆何惜片时程。
[页]卷,册....[2579]233,7
第1101笔
　　　　衡州送李大夫七丈勉赴广州　杜甫
斧钺下青冥，楼船过洞庭。北风随爽气，南斗避文星。
日月笼中鸟，乾坤水上萍。王孙丈人行，垂老见飘零。
[页]卷,册....[2579]233,7
第1102笔
　　　　哭长孙侍御（一作杜诵诗。以下四首，他集互见）　杜甫
道为谋（一作谏，一作诗）书重，名因赋颂雄。礼闱曾擢桂，宪府旧（一作近）乘骢。
流水生涯尽，浮云世事空。唯余旧台柏，萧瑟九原中。
[页]卷,册....[2580]234,7
第1103笔
　　　　虢国夫人（一作张〔祜〕〔祐〕，集灵台二首之一。）　杜甫
虢国夫人承主恩，平明上马入宫（祐集作金）门。却嫌脂粉涴颜色，澹扫蛾眉朝至尊。
[页]卷,册....[2580]234,7
第1104笔
　　　　军中醉饮寄沈八刘叟（一作畅当诗）　杜甫
酒渴爱江清，余甘（一作酣）漱晚汀。软沙攲坐稳，冷石醉眠醒。
野膳随行帐，华音发从伶。数杯君不见，醉（一作都）已遣沈冥。
[页]卷,册....[2580]234,7
第1105笔
　　　　杜鹃行（一作司空曙诗）　杜甫
古时杜宇称望帝，魂作杜鹃何微细。跳枝窜叶树木中，抢佯（一作翔）瞥捩雌随雄。
毛衣惨黑貌（一作自）憔悴，众鸟安肯相尊崇。隳（一作陋）形不敢栖华屋，短翮唯愿巢深丛。
穿皮啄朽觜欲秃，苦饥始得食一虫。谁言养雏不自哺，此语亦足为愚蒙。
声音咽咽如（一作哕若）有谓，号啼略与婴儿同。口干垂血转迫促，似欲（一作欲以）上[2580]诉于苍穹。
蜀人闻之皆起立，至今𢽾学（一作相效）传遗风。迺知变化不可穷，岂知昔日居深宫。
嫔嫱（一作妃）左右如花红。
[页]卷,册....[2581]234,7
第1106笔
　　　　闻惠二过东溪特一送（一作送惠二归故居，一作闻惠子过东溪。以下七首，吴若本逸诗。）　杜甫
惠子白驹（一作鱼，一作驴）瘦，归溪唯病身。皇天无老眼，空谷滞（一作值）斯人。
崖蜜松花熟（一作白，一作古），山杯（一作村醪）竹叶新（一作春）。柴门了无（一作生）事，黄（一作园）绮未称臣。
[页]卷,册....[2581]234,7
第1107笔
　　　　舟泛洞庭（一作过洞庭湖）　杜甫
蛟室围青草，龙堆拥（一作隐）白沙。护江（一作堤）盘古木，迎櫂舞神鸦。
破浪南风正，收帆（一作回樯，一作归舟）畏日斜。云山千万叠，底处上仙槎。（一作湖光与天远，直欲泛仙槎。）
[页]卷,册....[2581]234,7
第1108笔
　　　　李盐铁二首（一首题作李监宅，已见第九卷中。）　杜甫
落叶（一作华馆）春风起，高城烟雾开。杂花分户映，娇燕入檐回。
一见能倾产（一作座），虚怀只爱才。盐官虽绊骥，名是汉庭来。
[页]卷,册....[2581]234,7
第1109笔
　　　　长吟　杜甫
江渚翻鸥戏，官桥带柳阴。江飞竞渡日，草见蹋春（一作青）心。
已拨形骸累，真为烂漫深。赋诗歌（一作新）句稳，不免（一作觉）自长吟。
[页]卷,册....[2581]234,7
第1110笔
　　　　绝句九首（前六首已见第十三卷中）　杜甫
闻道巴山里，春船正好行（一作还）。都将百年兴。一望九江城（一作山）。
[2581]
水槛温江口。茅堂石笋西，移船先主庙。洗药浣沙（一作花）溪。

设（一作谩）道春来好，狂风大放颠。吹（一作飞）花随水去，翻却钓鱼船。

[页]卷,册....[2582]234,7
第1111笔
　　　　瞿唐怀古（以下草堂逸诗拾遗）杜甫
西南万壑注，勍敌两崖〔开〕（间）。地与山根裂，江从月窟来。
削成当白帝，空曲隐阳台。疏凿功虽美，陶钧力大哉。
[页]卷,册....[2582]234,7
第1112笔
　　　　送司马入京　杜甫
群盗至今日，先朝忝从臣。叹君能恋主，久客羡归秦。
黄阁长司谏，丹墀有故人。向来论社稷，为话涕沾巾。
[页]卷,册....[2582]234,7
第1113笔
　　　　惜别行送刘仆射判官（仆射乃其主将，刘乃仆射之判官也。）　杜甫
闻道南行市骏马，不限匹数军（一作官）中须。襄阳幕府天下异，主将俭省忧艰虞。
祗收壮健胜铁甲，岂因格斗求龙驹。而今西北自反胡，骐𬴊荡尽一匹无。
龙媒真种在帝都，子孙永落西南隅。向非戎事备征伐，君肯辛苦越江湖。
江湖凡马多憔悴，衣冠往往乘蹇驴。梁公（疑梁崇义，曾为山南节度）富贵于身疏，号令明白人安居。
俸钱时散士子尽，府库不为骄豪虚。以兹报主寸心赤，气却西戎回北狄。
罗网群马籍（一作藉）马多，气（一作用）在驱驰出金帛。刘侯奉使光推择，滔滔才略沧溟窄。
杜陵老翁秋系船，扶病相识长沙驿。强梳白发提胡卢，手把（一作兼）菊花路旁摘。
九州兵革浩茫茫，三叹聚散临重阳。当杯对客忍流涕（一作涕泪），君（一无君字）不觉老夫神内伤。
[页]卷,册....[2582]234,7
第1114笔
　　　　呀（张口貌）鹘行　杜甫
病鹘孤（一作卑）飞俗眼丑，每夜江边宿衰柳。清秋落日（一作月）已侧身，过雁归鸦错回首。
紧脑雄姿迷所向，疏翮稀毛不可状。强神迷复皂雕前，俊才早在苍鹰上。
风涛飒飒寒山阴，熊罴欲蛰（一作絷）龙蛇深。念尔此时有一掷，失声溅血非其心。
[页]卷,册....[2583]234,7
第1115笔
　　　　狂（一作短）歌行赠四兄　杜甫
与兄行年校一岁，贤者是兄愚者（一作是）弟。兄将富贵等浮云，弟切功名好权势。
长安秋雨十日泥，我曹备马听晨鸡。公卿朱门未开锁，我曹已到肩相齐。
吾兄睡稳方舒膝，不袜不巾蹋晓日。男啼女哭莫我知，身上须缯腹中实。
今年思我来嘉州，嘉州酒重（一作香）花绕（一作满）楼。楼头吃酒楼下卧，长歌短咏（一作歌）还相酬。
四时八节还拘礼，女拜弟妻男拜弟。幅巾鞶带不挂身，头脂足垢何曾洗。
吾兄吾兄巢许伦，一生喜怒长任真。日斜枕肘寝已熟，啾啾唧唧为何（一作何为）人。（右五篇，乃苏州太守裴煜如晦所收，见旧集补遗）
[页]卷,册....[2583]234,7
第1116笔
　　　　逃难　杜甫
五十头白翁，南北逃世难。疏布缠枯骨，奔走苦不暖（叶去声）。
已衰病方入，四海一涂炭。乾坤万里内，莫见容身畔。
妻孥复随我，回首共悲叹。故国莽丘墟，邻里各分散。
归路从此迷，涕尽湘江岸。
[页]卷,册....[2583]234,7
第1117笔
　　　　寄高适　杜甫
楚隔乾坤远，难招病客魂。诗名惟我共，世事与谁论。
北阙更新主，南星落故园。定知相见日，烂漫倒芳尊。
[页]卷,册....[2583]234,7
第1118笔
　　　　送灵州李判官　杜甫
犬戎腥四海，回首一茫茫。血战乾坤赤，氛迷日月黄。
将军专策略，幕府盛材良。近贺中兴主，神兵动朔方。
[页]卷,册....[2584]234,7
第1119笔
　　　　与严二郎奉礼别　杜甫
别君谁暖眼，将老病缠身。出涕同斜日，临风看去尘。
商歌还入夜，巴俗自为邻。尚愧微躯在，遥闻盛礼新。
山东群盗散，阙下受降频。诸将归应尽，题书报旅人。
[页]卷,册....[2584]234,7
第1120笔
　　　　巴西驿亭观江涨呈窦使君二首　杜甫
转惊波作怒（一作恶），即恐岸随流。赖有杯中物，还同海上鸥。
关心小剡县，傍眼见扬州。为接情人饮，朝来减半（一作片）愁。

向晚波微（一作犹）绿，连空岸脚青。日兼春有暮，愁与醉无醒。
漂泊犹杯酒，踌躇此驿亭。相看万里外，同是一浮萍。

[页]卷,册....[2584]234,7
第1121笔
　　　　遣忧　杜甫
乱离知又甚，消息苦难真。受谏无今日，临危忆古人（一作伤故臣）。
纷纷乘白马，攘攘著黄巾。隋氏留（一作营）宫室，焚烧何太频。（吴曾漫录云：见顾陶类选。）
[页]卷,册....[2584]234,7
第1122笔
　　　　早花　杜甫
西京安稳未，不见一人来。腊日（一作月）巴江曲，山花已自开。
盈盈当雪杏，艳艳待春（一作香）梅。直苦风尘暗，[2584]谁忧容（一作客）鬓催。
[页]卷,册....[2585]234,7
第1123笔
　　　　巴山　杜甫
巴山遇中使，云自峡（一作陕）城来。盗贼还奔突，乘舆恐未回。
天寒邵伯树，地阔望仙台。狼狈风尘里，群臣安在哉。
[页]卷,册....[2585]234,7
第1124笔
　　　　收京（一本有阙字）杜甫
复道收京邑，兼闻杀犬戎。衣冠却扈从，车驾已还宫。
克复成如此，安危（一作扶持）在数公。莫令回首地，恸哭起悲风。
[页]卷,册....[2585]234,7
第1125笔
　　　　巴西闻收宫阙送班司马入京　杜甫
闻道收宗庙，鸣銮自陕归。倾都看黄屋，正殿引朱衣。
剑外春天远，巴西敕使稀。念君经世乱，匹马向王畿。
[页]卷,册....[2585]234,7
第1126笔
　　　　花底　杜甫
紫萼扶千蕊，黄须照万花。忽疑行暮雨，何事入朝霞。
恐是潘安县，堪留卫玠车。深知好颜色，莫作委泥沙。
[页]卷,册....[2585]234,7
第1127笔
　　　　柳边　杜甫
只道梅花发，那知柳亦新。枝枝总到地，叶叶自开春。
紫燕时翻翼，黄鹂不露身。汉南应老尽，霸上远愁人。
[页]卷,册....[2585]234,7
第1128笔
　　　　送窦九归成都　杜甫
文章亦不尽，窦子才纵横。非尔更苦节，何人符大名。
读书云阁观，问绢锦官城。我有浣花竹，题诗须一行。
[页]卷,册....[2586]234,7
第1129笔
　　　　赠裴南部（一本以下作原注）闻袁判官自来欲有按问　杜甫
尘满莱芜甑，堂横单父琴。人皆知饮水，公辈不偷金。
梁狱书因上（一作应作），秦台镜欲临。独醒时所嫉，群小谤能深。
即出黄沙在，何须白发侵。使君传旧德，已见直绳心。
[页]卷,册....[2586]234,7
第1130笔
　　　　奉使（一作送）崔都水翁下峡　杜甫
无数涪江筏，鸣桡总发时。别离终不久，宗族忍相遗。
白狗黄牛峡，朝云暮雨祠。所过频问讯，到日自题诗。
[页]卷,册....[2586]234,7
第1131笔
　　　　题郪县郭三十二明府茅屋壁　杜甫
江头且系船，为尔独相怜。云散灌坛雨，春青彭泽田。
频惊适小国，一拟问高天。别后巴东路，逢人问几贤。
[页]卷,册....[2586]234,7
第1132笔
　　　　遣闷戏呈路十九曹长　杜甫
江浦雷声喧昨夜，春城雨色动微寒。黄鹂并坐交愁湿，白鹭群飞大剧干。
晚节渐于诗律细，谁家数去酒杯宽。惟吾最（一作君醉）爱清狂客，百遍相看（一作过）意未阑。
[页]卷,册....[2586]234,7
第1133笔
　　　　随章留后新亭会送诸君　杜甫[2586]
新亭有高会，行子得良时。日动映江幕，风鸣排槛旗。
绝荤终不改，劝酒（一作醉）欲无词（一作辞）。已堕岘山泪，因题零雨诗。
[页]卷,册....[2587]234,7
第1134笔
　　　　东津送韦讽摄阆州录事　杜甫
闻说江山好，怜君吏隐兼。宠行舟远泛，怯（一作惜）别酒频添。
推荐非承乏，操持必去嫌。他时如按县，不得慢陶潜。
[页]卷,册....[2587]234,7
第1135笔
　　　　客旧馆　杜甫
陈迹随人事，初秋别此亭。重来梨叶赤，依旧竹林青。
风幔何（一作前）时卷，寒砧昨夜声（当作听）。无由出江汉，愁绪（一作秋渚）月（一作日）冥冥。
[页]卷,册....[2587]234,7
第1136笔
　　　　阆州奉送二十四舅使自京赴任青城　杜甫
闻道王乔舄，名因太史传。如何碧鸡使，把诏紫微天。
秦岭愁回马，涪江醉泛船。青城漫污杂，吾舅意凄然。
[页]卷,册....[2587]234,7
第1137笔
　　　　愁坐　杜甫
高斋常见野，愁坐更临门。十月山寒重，孤城月水（一作水气）昏。
葭萌氐种迥，左担犬戎存（一作屯）。终日忧奔走，归期未敢论。
[页]卷,册....[2587]234,7
第1138笔
　　　　陪郑公秋晚北池临眺　杜甫
北池云水阔，华馆辟秋风。独鹤元依渚，衰荷且映空。
采菱寒刺上，蹋藕野泥中。素楫分曹往，金盘小径[2587]通。
萋萋露草碧，片片晚旗红。杯酒沾津吏，衣裳与钓翁。
异方初艳菊，故里亦高桐。摇落关山思，淹留战伐功。
严城殊未掩，清宴已知终。何补参卿事（一作军乏），欢娱到薄躬。
[页]卷,册....[2588]234,7
第1139笔
　　　　去蜀　杜甫
五载客蜀郡，一年居梓州。如何关塞阻，转作潇湘游。
世（一作万）事已黄发，残生随白鸥。安危大臣在，不（一作何）必泪长流。
[页]卷,册....[2588]234,7
第1140笔
　　　　放船　杜甫
收帆下急水，卷幔逐回滩。江市戎戎暗，山云淰淰寒。
村荒（一作荒林）无径入，独鸟怪人看。已泊城楼底，何曾夜色阑。
[页]卷,册....[2588]234,7
第1141笔
　　　　哭台州郑司户苏少监　杜甫
故旧谁怜我，平生郑与苏。存亡不重见，丧乱独前途。
豪俊何人（一作人谁）在，文章扫地无。羇游万里阔，凶问一年俱。
白首中原上，清秋大海隅。夜台当北斗，泉路著（一作窅）东吴。
得罪台州去，时危弃硕儒。移官蓬阁后，谷贵没潜夫。
流恸嗟何及，衔冤有是夫。道消诗兴废，心息酒为徒。
许与才虽薄，追谁迹未拘。班扬名甚盛，嵇阮逸向须。
会取君臣合，宁铨品命殊。贤良不必展，廊庙偶然趋。
胜决风尘际，功安造化𬬻。从容拘（一作询）旧学，惨澹閟阴符。
摆落嫌疑久，哀伤志力输。俗依绵谷异，客对雪山孤。
童稚思诸子，交朋列友于。情乖清酒送，望绝抚坟呼。
疟病（一作痢）餐巴水，疮痍老蜀都。飘零迷哭处，天地日榛芜。（右二十七篇，朝奉大夫员安宇所收）
[页]卷,册....[2588]234,7
第1142笔
　　　　送王侍御往东川放生池祖席　杜甫
东川诗友合，此赠怯轻为。况复传宗近，空然惜别离。
梅花交近野，草色向平池。傥忆江边卧，归期愿早知。
[页]卷,册....[2589]234,7
第1143笔
　　　　惠义寺送王少尹赴成都（得峰字）　杜甫
苒苒谷中寺，娟娟林表峰。阑干上处远，结构坐来重。
骑马行春径，衣冠起晚（一作暮）钟。云门青（一作春）寂寂，此别惜相从。（右二篇见王原叔本）
[页]卷,册....[2589]234,7
第1144笔
　　　　避地　杜甫
避地岁时晚，窜身筋骨劳。诗书遂（一作逐）墙壁，奴仆且旌旄。
行在仅闻信，此生随所遭。神尧旧天下，会见出腥臊。（右一篇见赵次翁本，题云：至德二载丁酉作）
[页]卷,册....[2589]234,7
第1145笔
　　　　惠义寺园送辛员外　杜甫
朱樱此日垂朱实，郭外谁家负郭田。万里相逢贪握手，高才却望足离筵。
[页]卷,册....[2589]234,7
第1146笔
　　　　又送　杜甫
双峰寂寂对春台，万竹青青照（一作送）客杯。细草留连侵坐软，残花怅望近人开。
同舟昨日何由得，并马今朝未拟回。直到绵州始分首，江边树里共谁来。（右二牵见卞圜本，并见吴若本）
[页]卷,册....[2589]234,7
第1147笔
　　　　九日登梓州城　杜甫
客心惊暮序，宾雁下襄（一作沧）州。共赏重阳节，言寻戏马游。
湖风秋（一作扶）戍柳，江雨暗山楼。且酌东篱菊，[2589]聊祛南国愁。（右一篇见文苑英华）
[页]卷,册....[2590]234,7
第1148笔
　　　　阙题　杜甫
三月雪连夜，未应伤物华。只缘春欲尽，留著伴梨花。（右一首及下逸句，见合璧事类）
[页]卷,册....[2590]234,7
第1149笔
　　　　句　杜甫
寒食少天气，东风多柳花。
小桃知客意，春尽始开花。
[页]卷,册....[2590]234,7