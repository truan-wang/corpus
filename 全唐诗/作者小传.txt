第1笔
太宗皇帝
　　帝姓李氏，讳世民，神尧次子，聪明英武，贞观之治，庶几成康，功
　　德兼隆，由汉以来，未之有也，而锐情经术，初建秦邸，即开文学馆
　　，召名儒十八人为学士，既即位，殿左置弘文馆。悉引内学士，番宿
　　更休，听朝之间，则与讨论典籍，杂以文咏，或日昃夜艾，未尝少怠
　　，诗笔草隶，卓越前古，至于天文秀发，沈丽高朗，有唐三百年风雅
　　之盛，帝实有以启之焉。在位二十四年，谥曰文，集四十卷，馆阁书
　　目，诗一卷，六十九首，今编诗一卷。
第2笔
高宗皇帝
　　帝讳治，文皇第九子，始封晋王，贞观十七年，立为皇太子，在位三
　　十四年，谥曰天皇大帝，集八十六卷，今失传，存诗八首。
第3笔
中宗皇帝
　　帝讳显，高宗第七子，始封周王，仪凤二年，徙封英王，改名哲，永
　　隆元年，立为皇太子，及即位，太后临朝称制，废帝为庐陵王，神龙
　　元年，复辟，在位六年，谥曰孝和。帝于景龙中，置修文馆学士，盛
　　引词学之臣，从侍游䜩，春幸梨园，并渭水祓除，则赐细柳圈辟恶，
　　夏宴蒲萄园，赐朱樱，秋登慈恩浮图，献菊花酒称寿，冬幸新丰，历
　　白鹿观，上骊山，赐浴汤池，给香粉兰泽，给行给翔麟马，品官黄衣
　　各一，帝有所感，即赋诗，学士皆属和焉。集四十卷，失传，今存诗
　　及联句诗七首。
第4笔
睿宗皇帝
　　帝讳旦，高宗第八子，中宗母弟，封相王。景龙四年，即皇帝位。帝
　　谦恭孝友，好学，工草隶，尤爱文字训诂之书。在位三年，谥曰大圣
　　贞皇帝。诗一首。
第5笔
明皇帝
　　帝讳隆基，睿宗第三子，始封楚王，后为临淄郡王。景云元年，进封
　　平王，立为皇太子，英武多能。开元之际，励精政事，海内殷盛，旁
　　求宏硕，讲道艺文。贞观之风，一朝复振，在位四十七年。谥曰明，
　　诗一卷。
第6笔
肃宗皇帝
　　帝讳亨，明皇第三子，初名嗣升，封陕王。开元十五年，更名浚，徙
　　封忠王。二十三年，又更名玙。明年，立为皇太子。二十八年，又更
　　名绍。天宝三载，乃更名亨。明皇幸蜀，即位于灵武，聪明彊记，属
　　词典丽。在位七年。谥曰宣。诗四首。
第7笔
德宗皇帝[43]
　　帝讳适，代宗长子，初封奉节郡王。乾元元年，进封鲁王。八月，徙
　　封雍王。广德二年，立为皇太子。善属文，尤长于篇什，每与学士言
　　诗于浴堂殿，夜分不寐，三令节，御制诗敕群臣赓和，品第优劣，四
　　方贡艺者，帝多亲试，或有乖谬，浓点笔抹之，称旨，即翘足朗吟。
　　诧宰相，此朕门生，无不服帝之藻鉴焉。在位二十五年，谥曰孝文。
　　集不传，今存诗十五首。
第8笔
文宗皇帝
　　帝讳昂，穆宗第二子，初名涵，封江王。宝历二年，即位。恭俭儒雅
　　，听政之暇，博通群籍。顾谓左右曰：若不甲夜视事，乙夜观书，何
　　以为人君。每试进士，亲裁题目。及所司进所试，披览吟咏，终日忘
　　倦，延学士于内庭，讨论经义。好制五言，古调清峻，常欲置诗博士
　　。李玨言：今翰林学士皆能文词，且古今篇什，足可怡悦圣情，乃止
　　。又尝与宰[47]相论诗之工拙。郑覃曰：诗之工者，无若三百篇，皆
　　国人作之以刺美时政，王者采之以观风俗，后代词人，华而不实，无
　　补于事。帝甚重其言。在位十三年，谥曰昭献，今存诗七首。
第9笔
宣宗皇帝
　　帝讳忱，宪宗第十三子，初名怡，封光王。会昌六年，立为皇太叔，
　　恭俭好善，虚襟听纳。大中之政，有贞观风，每曲宴，与学士倡和。
　　公卿出镇，多赋诗饯行，重科第，留心贡举，常微行，采舆论，察知
　　选士之得失。其对朝臣，必问及第与所试诗赋题。主司姓氏，苟有科
　　名对者，必大喜，或佳人物偶不中第，必叹息移时，常于内自题乡贡
　　进士李道龙云。在位十三年，谥曰献文，诗六首。
第10笔
昭宗皇帝
　　帝讳晔，懿宗第七子，初名杰，封寿王。文德元年，立为皇太弟。在
　　位十四年。帝攻书好文，而承广明寇乱之后。唐祚日衰，遣诗只韵，
　　皆其播迁所制也。
第11笔
文德皇后
　　太宗后，长孙氏，河南洛阳人，隋左骁卫将军晟之女。武德九年，立
　　为皇后。喜图传，视古今善恶以自鉴，矜尚礼法，常采古妇人事。作
　　女则一篇，今存诗一首。
第12笔
则天皇后
　　高宗后，武氏，并州文水人，荆州都督士之女。永徽六年，立为皇
　　后。中宗即位，称皇太后。临朝，寻自称皇帝，改国号曰周，自名曌
　　。在位二十二年，中宗反正。谥则天顺圣皇后，有垂拱集百卷，金轮
　　集六卷，今存诗四十六篇。
第13笔
徐贤妃
　　妃名惠，湖州长城人，生五月能言，四岁通论语诗，八岁自晓属文。
　　辞致赡蔚，又无淹思。太宗召为才人，再迁充容，常上疏论时政。帝
　　善其言，优赐之。永徽元年，赠贤妃，诗五首。
第14笔
上官昭容
　　昭容名婉儿，西台侍郎仪之孙。天后时，配入掖庭，天性韶警，善文
　　章。年十四，后召见，自通天以来，内掌诏命。中宗即位，大被信任
　　，进拜昭容，劝帝侈大书馆，增学士员，引大臣名儒充选。数赐宴，
　　赋诗，君臣赓和，婉儿常代帝及后长宁安乐二主，众篇并作，词旨益
　　新，又差第群臣所赋，赐金爵，故朝廷靡然成风，当时属辞者，大抵
　　虽浮艳，然皆有可观，婉儿力也。临淄王兵起，被诛。开元初，裒次
　　其文章，诏张说题篇，集二十卷，今失传，存诗三十二篇。
第15笔
杨贵妃
　　妃，蒲州永乐人，丐籍女官，号太真，善歌舞，邃晓音律，智算警颖
　　，恩幸无比，宫中号娘子。天宝初，进册贵妃。十五载，西幸至马嵬
　　，缢路祠下，有诗一篇。
第16笔
江妃
　　妃名采苹，莆田人，开元初，高力士选归，侍明皇，大见宠幸，善属
　　文，自比谢女，所居悉植梅花，帝因其所好，戏名梅妃，有诗一篇。
第17笔
章怀太子
　　太子名贤，字明允，高宗第六子，容止端重。甫数岁，读书一览辄不
　　忘。上元二年，立为皇太子，尝诏集诸儒张大安等注后汉书。武后以
　　明崇俨为盗所杀，疑出太子之谋，诬搆而废之，后得政，遂遇害。诗
　　一首。
第18笔
韩王元嘉
　　王，高祖第十一子。少好学，聚书至万卷，皆以古文字参定同异，闺
　　门修整，当世称之。中宗废居房陵，王与越王贞父子谋举兵反正，未
　　发而泄，为武后所杀。有诗一首。
第19笔
越王贞
　　王，太宗第八子，善骑射，涉文史，有吏干，为宗室材王。垂拱中，
　　王与韩王元嘉等谋举兵反正，事败，仰药卒。有诗一首。
第20笔
信安王祎
　　信安王祎，太宗孙，吴王恪次子，特封嗣江王。开元时，徙封信安，
　　历兵部尚书，朔方节度使。坐事，除衢州刺史。天宝初，以太子少师
　　致仕。诗一首。
第21笔
宜芬公主
　　公主本豆卢氏女，有才色。天宝四载，悉霫无主，安禄山请立其质子
　　，而以公主配之。上遣中使护送，至虚池驿。悲愁作诗一首。
第22笔
女学士宋氏若华
　　贝州宋廷芬，之问裔孙也，生一男五女。男独愚，不可教，而五女皆
　　警慧，善属文，曰若华、若昭、若伦、若宪、若荀，若昭文尤高，且
　　悉禀性贞素，不愿归人，欲以学名家。贞元中，并召入宫，帝与侍臣
　　赓和，五人者咸预，高其风操，不以妾侍命之，呼学士。伦、荀先卒
　　，自贞元七年，秘禁图籍，诏若华总领。元和末，赠河内郡君。诗一
　　首。
第23笔
尚宫宋氏若昭
　　穆宗拜若昭尚宫，嗣若华秩，历穆敬文三朝，皆呼先生，进封梁国夫
　　人。诗一首。
第24笔
尚宫宋氏若宪
　　宝历初，若昭卒，若宪复代司宫籍。诗一首。
第25笔
鲍氏君徽
　　鲍君徽，字文姬，鲍征君女。善诗，与尚宫五宋齐名。德宗尝召入宫
　　，与侍臣赓和，赏赉甚厚。存诗四首。
第26笔
萧妃
　　萧妃，武陵郡王伯良妃，诗一首。
第27笔
南唐先主李昪
　　昪，字正伦，徐州人，杨行密养为子，以乞徐温。初冒姓徐，名知诰
　　，代温秉政，受杨氏禅，僭帝位，谥烈祖，传国三十九年。诗一篇。
第28笔
嗣主璟
　　璟，字伯玉，烈祖子，风度高秀，善属文，谥元宗。诗二首。
第29笔
后主煜
　　煜，字重光，南唐元宗子。仁孝，善属文，工书画，妙于音律，置澄
　　心堂于内苑，引文士居其间，尝著杂说百篇，时人以为可继典论。开
　　宝中，封陇西公，赠吴王，集十卷，诗一卷，失传，今存诗十八首。
第30笔
韩王从善
　　从善，字子师，元宗第七子，宋改封楚国公。诗一首。[75]
第32笔
蜀高祖王建
　　建，字光图，许州舞阳人。少无赖，为忠武军卒，稍迁队将，杨复光
　　讨黄巢，建为都头，僖宗使将神策军宿卫。文德元年，为招讨牙内都
　　指挥使。大顺二年，检校司徒成都尹节度剑南西川招抚云南八国等使
　　。天复三年，封蜀王，遂并有两川山南西道三峡之地，梁既篡唐，僭
　　即帝位，卒号高祖。诗一首。
第33笔
后主衍
　　衍，字化源，建之子，知学问，能为浮艳词，为后唐所灭。诗五首。
第34笔
吴越王钱镠
　　镠，字具美，临安人，唐末，以乡兵讨平刘汉宏董昌，奄有十三州。
　　建国称王，好吟咏，通图纬学，喜作正书，谥武肃。诗二篇。
第35笔
后王钱俶
　　俶，字文德，嗣位三十二年，纳土归宋，赠秦王，谥忠懿，好吟咏，
　　自编其诗为正本集，陶谷为序。今存一首。
第36笔
后蜀嗣主孟昶
　　昶，字保元，蜀主知祥第三子。明德元年，立为太子，在位二十八年
　　，国亡，降宋，封秦国公，卒，赠楚王，谥恭惠。诗一篇。
第37笔
闽王王继鹏
　　闽王审知之孙。诗一首。
第38笔
蜀太后徐氏
　　成都徐耕，生二女，皆有国色，能为诗，蜀王建纳之，姊为贤妃，娣
　　为淑妃。王衍即位，册贤妃为顺圣太后，淑妃为翊圣太妃。咸康元年
　　，衍奉太后太妃同祷青城山，凡游历之处，各赋诗刻于石。共十六首
　　。
第39笔
王珪
　　王珪，字叔玠，太原祁人。初为太子舍人，太宗知其才，召拜谏议大
　　夫。推诚纳忠，多所献替。迁黄门侍郎，进侍中。与房玄龄、李靖、
　　温彦博、戴胄、魏征同知国政。尝于上前品藻诸子，多所逊谢。至激
　　浊扬清，嫉恶好善，自谓于数子有一日之长，帝深然之。时人亦服其
　　确论。卒，赠吏部尚书，诗二首。
第40笔
陈叔达[429]
　　陈叔达，字子聪，陈宣帝第十六子也。善容止，有才学，在陈封义阳
　　王。十余岁侍宴，赋诗十韵，援笔便就，仆射徐陵甚奇之。入隋，为
　　绛郡通守。归款于唐。授丞相府主簿，与记室温大雅同掌机密。军书
　　敕令及禅代文诰，多叔达所为。进黄门侍郎，兼纳言侍中。封江国公
　　。贞观中，拜礼部尚书。集十五卷，今存诗九首。
第41笔
袁朗
　　袁朗，雍州长安人。勤学，好属文。在陈释褐秘书郎，甚为江总所重
　　，尝制千字诗，当时以为盛作。后主召入禁中，使为月赋。染翰立成
　　，迁太子洗马。仕隋，为仪曹郎。入唐，授齐王文学，转给事中。贞
　　观初卒。太宗称其谨厚，悼惜之。集十四卷，今存诗四首。
第42笔
窦威
　　窦威，字文蔚，扶风平陵人。太穆皇后从父兄也。初为高祖丞相府司
　　录参军。博物多识，朝章国典，皆其所定。终内史令。集十卷，今存
　　诗一首。
第43笔
长孙无忌
　　长孙无忌，字机辅，河南洛阳人。文德皇后之兄。好学，有筹略。佐
　　太宗定天下，以功第一，封齐国公。历尚书仆射、司空。诫惧盈满，
　　固辞不许，复拜司徒。贞观十七年，图功臣二十四人于凌烟阁，无忌
　　为之冠。高宗即位，进册太尉，知门下省，后为许敬宗诬搆，贬死黔
　　州。诗三首。
第44笔
颜师古
　　颜师古，字籀。（旧唐书云：颜籀，字师古。）雍州万年人，齐黄门
　　侍郎之推之孙。博览群书，尤精训诂。隋末为安养尉。高祖入关，谒
　　见长春宫　授朝散大夫，累迁中书舍人，专掌机密。太宗初，擢中书
　　侍郎，考定五经，多所厘正，颁其书令天下学习，所注班固汉书、急
　　就章，大行于世。终秘书监、弘文馆学士。集六十卷，今存诗一首。
第45笔
杜淹
　　杜淹，字执礼，隋时隐太山，文帝恶之，谪戍江表。秦王引为天策府
　　曹参军，文学馆学士。侍宴，赋诗尤工，赐金钟，坐事流巂州。太宗
　　召拜御史大夫，检校吏部尚书，参预朝政。诗三首。
第46笔
魏征
　　魏征，字玄成，魏州曲城人。少孤，落魄有大志。初为太子洗马，太
　　宗即位，拜谏议大夫、秘书监。寻晋检校侍中，封郑国公。以疾辞职
　　，拜特进，仍知门下省事。征性谅直，知无不言，太宗或引至卧内，
　　访天下事，尝以古名臣称之。校辑秘省群书，及撰齐、梁、陈、周、
　　隋诸史。序论多出其手，卒谥文贞。集二十卷，今编诗一卷。
第47笔
褚亮
　　褚亮，字希明，杭州钱塘人。博览，工属文，太宗为秦王时，以亮为
　　王府文学，每从征伐，尝预秘谋。贞观中，累迁散骑常侍，封阳翟县
　　侯。卒谥曰康。诗一卷。
第48笔
于志宁
　　于志宁，字仲谧，高陵人，隋末有名，高祖入关，礼遇之。为太宗天
　　策府从事中郎，侍从征伐，兼文学馆学士，太宗宴贵臣内殿，志宁以
　　非三品，不至，上怪之，特令预宴，即加散骑常侍，为太子詹事，数
　　有规谏。高宗朝，拜尚书左仆射，兼太子少师。集四十卷，今存诗一
　　首。
第49笔
令狐德棻
　　令狐德棻，宜州华原人。博涉文史，早知名。高祖入关，引直记室，
　　转起居舍人，迁秘书丞，与侍中陈叔达等奉诏撰艺文类聚，奏请修历
　　代史书。德棻修周史，仍总知类会梁、陈、齐、隋诸史。贞观中，累
　　官礼部侍郎国子祭酒，兼崇贤馆学士，国家凡有修撰，无不参预。集
　　三十卷，今存诗一首。
第50笔
封行高
　　封行高，观州蓨人，伦之兄子，以文学知名。贞观中，官至礼部郎中
　　，诗一首。
第51笔
杜正伦
　　杜正伦，相州洹水人。隋世重举秀才，天下不十人，而正伦与弟正玄
　　、正藏俱擢第，一门三秀才，为当时称美。太宗召直秦府文学馆。贞
　　观元年，以魏征荐，擢兵部员外郎，累迁中书侍郎，兼太子左庶子，
　　参典机密。显庆中，拜中书令，贬横州刺史，集十卷，今存诗二首。
第52笔
岑文本
　　岑文本，字景仁，邓州人。沈敏有姿仪，博综经史，美谈论，善属文
　　。贞观初，除秘书郎，上籍田、三元二颂，辞甚工，擢中书舍人。所
　　草诏诰或繁凑，即命书僮六七人，随口并写，须臾悉成。时中书侍郎
　　颜师古以谴罢，太宗曰：朕自举一人，乃以授文本。先与令狐德棻撰
　　周史，史论多出文本。及史成，封江陵县子，后拜中书令，集六十卷
　　，今存诗四首。
第53笔
刘洎
　　刘洎，字思道，荆州江陵人。初授都督府长史，贞观中，拜给事中，
　　转治书侍御史，性疏峻，敢言，累官散骑常侍。太宗尝宴群臣，赐飞
　　白字，或乘酒争取于帝手。洎登御座，引手得之。帝笑曰：昔闻婕妤
　　辞辇，今见常侍登床。后迁侍中，被谮赐死，集十卷，今存诗一首。
第54笔
褚遂良
　　褚遂良，字登善，亮之子。博涉文史，尤工隶书，贞观中起居郎，召
　　令侍书，迁谏议大夫，累官黄门侍郎，参综朝政，谏奏多所采纳，晋
　　中书令。永徽初，出为同州刺史，征拜吏部尚书，进尚书右仆射，以
　　谏立武昭仪贬卒。集二十卷，今存诗一首。[452]
第55笔
杨续
　　杨续，师道之兄，有辞学。贞观中，为郓州刺史。诗一首。
第56笔
刘孝孙
　　刘孝孙，荆州人，弱冠知名，与虞世南、蔡君和、孔德绍、庾抱、庾
　　自直、刘斌等登临山水，结为文会。武德初，历虞州录事参军，补文
　　学馆学士。贞观中，迁太子洗马。撰古今诗苑四十卷，集三十卷，今
　　存诗七首。
第57笔
陆敬（一作凌敬）
　　陆敬，仕窦建德为祭酒，秦王军武牢，敬说建德自太行上党进，乘唐
　　之虚以取北山，建德不从，以及于败，后归唐。集十四卷，今存诗四
　　首。
第58笔
沈叔安
　　沈叔安，官刑部尚书。武德七年，遣使高丽，后为潭州都督，图形凌
　　烟阁。集二十卷，今存诗一首。
第59笔
何仲宣（宣一作谊）
　　何仲宣，武德、贞观间人，诗一首。
第60笔
赵中虚
　　赵中虚，贞观中人，诗一首。
第61笔
杨濬
　　杨濬，贞观时人，诗一首。
第62笔
杨师道
　　杨师道，字景猷，华阴人，隋宗室也，清警有才思。入唐，尚桂阳公
　　主，封安德郡公。贞观中，拜侍中，参豫朝政，迁中书令，罢为吏部
　　尚书。师道善草隶，工诗。每与有名士燕集，歌咏自适，帝每见其诗
　　，必吟讽嗟赏，后赐宴。帝曰，闻公每酣赏，捉笔赋诗，如宿搆者，
　　试为朕为之。师道再拜，少选辄成，无所窜定，一座嗟伏。卒谥曰懿
　　，集十卷，今编诗一卷。
第63笔
许敬宗
　　许敬宗，字延族，杭州新城人，善心子也。隋时官直谒者台奏通事舍
　　人事。入唐，为著作郎，兼修国史。寻贬洪州司马，累转给事中。复
　　修史，迁太子右庶子。高宗即位，擢礼部尚书。历侍中、中书令、右
　　相，卒谥曰缪，集八十卷，今编诗二十七首。
第64笔
李义府
　　李义府，瀛洲饶阳人，对策擢第，补门下省典仪，寻除监察御史、太
　　子舍人。与司议郎来济俱以文翰见知，时称来李，尝献承华箴，预撰
　　晋书。高宗嗣位，迁中书舍人，以赞立武昭仪，擢中书侍郎，晋中书
　　令。怙宠稔恶，长流巂州，存诗八首。
第65笔
虞世南
　　虞世南，字伯施，余姚人。沈静寡欲，精思读书，至累旬不盥栉。文
　　章婉缛，见称于仆射徐陵，由是有名。在隋，官秘书郎，十年不徙。
　　入唐，为秦府记室参军，迁太子中舍人。太宗践祚，历弘文馆学士、
　　秘书监，卒谥文懿。太宗称其德性、忠直、博学、文词、书翰为五绝
　　。手诏魏王泰曰：世南当代名臣，人伦准的，今其云亡，石渠、东观
　　中无复人矣。集三十卷，今编诗一卷。
第66笔
王绩
　　王绩，字无功，绛州龙门人。文中子之弟。隋末，授秘书省正字，不
　　乐在朝。求为六合丞，嗜酒不任事，寻还乡里。唐高祖武德初，以前
　　官待诏门下省。时太乐署史焦革家善酿，绩求为丞。革死，弃官归东
　　皋著书，号东皋子。集五卷，今编诗一卷。
第67笔
萧德言
　　萧德言，字文行，雍州长安人，贞观中著作郎，兼弘文馆学士。博涉
　　经史，晚尤笃志于学，自昼达夜，略无休倦。每开五经，必束带盥濯
　　，危坐对之。为春宫侍读，拜秘书少监，高宗以师傅恩，加银青光禄
　　大夫。集三十卷。今存诗一首。
第68笔
郑世翼（一作郑翼）
　　郑世翼，荥阳人。弱冠有盛名，武德中，历万年丞、扬州录事参军，
　　数以言辞忤物。贞观中，坐怨谤，流巂州卒。集多遗失，今存诗五首
　　。
第69笔
崔信明
　　崔信明，青州益都人。博闻彊记，下笔成章。大业中，令尧城，窦建
　　德招之，不屈，去隐太行山。贞观中，应诏举，终秦川令。诗一首。
第70笔
孔绍安
　　孔绍安，越州山阴人。陈尚书奂之子，少诵古文集数十万言，外兄虞
　　世南叹异之，与词人孙万寿笃忘年好，时人称为孙孔。隋末，为监察
　　御史，归唐，拜内史舍人。恩礼甚厚，尝诏撰梁史，未成而卒。有文
　　集五十卷。今存诗七首。
第71笔
谢偃
　　谢偃，卫县人。本姓直勒氏，仕隋为散从正员外。贞观初，应诏对策
　　及第。驾幸东都，诏求直谏，偃极言得失，太宗称美，引为弘文馆直
　　学士，为尘、影二赋甚工。尝奉诏撰述圣赋，又献惟皇诫德赋以申讽
　　。时李百药工五言诗，偃善[491]作赋，时人称为李诗、谢赋。出为
　　湘潭令。集十卷，今存诗四首。
第72笔
蔡允恭
　　蔡允恭，荆州江陵人，有风采，善缀文。仕隋，历著作佐郎，起居舍
　　人，炀帝属词赋，多令讽诵之。入唐，为文学馆学士。贞观初，除太
　　子洗马。集二十卷，今存诗一首。 [492]
第73笔
杜之松
　　杜之松，博陵曲阿人。隋起居舍人。贞观中，为河中刺史，尝答王绩
　　书云：康成道重，不许太守称官，老莱家居，羞与诸侯为伍，仆岂不
　　能正平公之坐，敬养亥唐，屈文侯之膝，恭师子夏。其雅尚可知矣。
　　诗一首。
第74笔
崔善为
　　崔善为，贝州武城人。善历数，仕隋，为文林郎，尝领丁匠五百人，
　　营仁寿宫。杨素为总监，来按实，善为持簿暗唱，五百人无一差失，
　　素大惊。稍迁楼烦司户书佐，密劝高祖举义旗。兵起，署为大将军府
　　司户参军，转尚书左丞。贞观中，历大理、司农二卿，出为秦州刺史
　　，诗二首。
第75笔
朱仲晦
　　朱仲晦，王绩乡人。诗一首。
第76笔
王宏
　　王宏，济南人。与太宗幼日同学问，为八体书，及帝即位，因访乡人
　　，竟传隐去，诗一首。
第77笔
朱子奢
　　朱子奢，苏州人。善文辞，通春秋。贞观时，累官谏议大夫、弘文馆
　　学士。为人乐易，能剧谈，以经义缘饰。每侍宴，帝令与群臣论难，
　　皆莫能及。诗一首。
第78笔
张文收
　　张文收，贝州人，善音律。贞观初，授协律郎，咸宁中，迁太子率更
　　令，撰新乐书十二卷，存诗一首。
第79笔
毛明素
　　毛明素，贞观中人，诗一首。
第80笔
陈子良
　　陈子良，吴人。在隋时为杨素记室。入唐，官右卫率府长史，与萧德
　　言、庾抱同为隐太子学士。贞观六年卒。集十卷，今存诗十三首。
第81笔
庾抱
　　庾抱，润州江宁人，有学术。隋元德太子学士。高祖初起，隐太子引
　　为陇西公府记室，文檄皆出其手，转太子舍人。集十卷，今存诗五首
　　。
第82笔
马周
　　马周，字宾王。清河茌平人。孤贫好学，尤精诗传。初入关，舍中郎
　　将常何家。贞观中，代为草疏。何武人，上怪其能，对以臣家客马周
　　为之。召见大悦，授监察御史，数言事，无不嘉纳。累迁中书令。太
　　宗尝赐以飞白书曰，鸾凤凌云，必资羽翼，股肱之寄，诚在忠良。集
　　十卷，今存诗一首。
第83笔
来济
　　来济，江都人。隋大将军护〔儿〕之子也。宇文化及之难，护〔儿〕
　　阖门遇害。济流离艰险，笃志好学，举进士。贞观中，初置太子司议
　　郎，妙选人望，遂以济为之，迁中书舍人，与令狐德棻等同撰晋书。
　　永徽中，拜中书令，出为庭州刺史，与突厥战，阵没。集三十卷，今
　　存诗一首。[500]
第84笔
张文恭
　　张文恭，贞观时人，与房玄龄、李怀俨、赵弘智、刘祎之、阳仁卿、
　　上官仪、李淳风等同修晋书。诗二首。
第85笔
薛元超
　　薛元超，收之子。九岁袭父爵，及长，好学，善属文。太宗重之，令
　　尚和静县主，累授太子舍人，与修晋书。高宗时，累擢中书舍人。所
　　荐士若任希古、郭正一、崔融等皆以才自名。上元初，同中书门下三
　　品，政出武氏，因阳暗乞骸骨卒。集四十卷，今存诗一首。
第86笔
萧翼
　　萧翼，本名世翼。太宗时，命为监察御史。充使取羲之兰亭序真迹于
　　越僧辨才。翼初作北人南游，一见款密留宿，设酒酣乐，探韵赋诗，
　　既而以术取其书以归。诗一首。
第87笔
欧阳询
　　欧阳询，字信本，潭州临湘人。博贯经史，工书，仕隋为太常博士。
　　高祖微时，引为宾客，及即位，累迁给事中。武德七年，诏与裴矩、
　　陈叔达撰艺文类聚一百卷。贞观初，官至太子率更令。诗一首。
第88笔
阎立本
　　阎立本，雍州万年人。太宗时为主爵郎。显庆中，累官将作大匠。代
　　兄立德为工部尚书，总章初，迁右相，后改中书令。立本有应务才，
　　尤善图画，工于写真。秦府十八学士图及贞观中凌烟阁功臣图，并其
　　迹也。诗一首。
第89笔
张文琮
　　张文琮，贝州人，高宗相文瓘之弟。好自写书，笔不释手。贞观中，
　　为侍书御史，三迁亳州刺史，为政清简。永徽中，拜户部侍郎，出为
　　建州刺史。集二十卷，今存诗六首。
第90笔
上官仪
　　上官仪，字游韶。陕州陕人。贞观初，擢进士第，召授弘文馆直学士
　　，迁秘书郎。太宗每属文，遣仪视稿，私宴未尝不预。高宗即位，为
　　秘书少监，进西台侍郎，同东西台三品。麟德元年，坐梁王忠事下狱
　　死。仪工诗，其词绮错婉媚，人多效之，谓为上官体。集三十卷，今
　　编诗一卷。
第91笔
卢照邻
　　卢照邻，字升之，范阳人。十岁，从曹宪、王义方授苍雅。调邓王府
　　典签。王有书十二车，照邻总披览，略能记忆，王爱重，比之相如。
　　调新都尉，染风疾，去官，居太白山，以服饵为事。又客东龙门山，
　　疾甚，足挛，一手又废，乃去阳翟具茨山下，买园数十亩，疏颍水周
　　舍，复豫为墓，偃卧其中，后不堪其苦，与亲属诀，自投颍水死，年
　　四十。尝著五悲文以自明。有集二十卷，又幽忧子三卷，今编诗二卷
　　。
第92笔
李百药
　　李百药，字重规。定州安平人，七岁能属文。隋时，袭父德林爵，为
　　太子通事舍人兼学士，炀帝衔之，夺爵还乡里。唐太宗重其名，拜中
　　书舍人，授太子右庶子。卒，谥曰康。百药藻思沉郁，尤长五言，虽
　　樵童牧子，亦皆吟讽。及悬车告老，穿池筑山，文酒谭咏，以尽平生
　　之志。诗一卷。
第93笔
刘祎之
　　刘祎之，字希美，常州晋陵人。少以文藻知名。上元中，为左史，弘
　　文馆直学士，与元万顷等皆召入禁中，论次新书，又密令参决时政，
　　以分宰相权，时谓北门学士。则天时，拜中书侍郎，同中书门下三品
　　，及官名改易，为凤阁侍郎，同凤阁鸾台三品。垂拱中，赐死。集七
　　十卷，今存诗五首。
第94笔
李敬玄
　　李敬玄，亳州谯人。博览群书，特善五礼。贞观末，高宗在东宫，以
　　马周荐，召入崇贤馆侍读。历西台侍郎，检校司列常伯。典铨有序，
　　选者岁万余人，每于街衢见之，无不知其姓名，时人服其强记。仪凤
　　中，为中书令，刘仁轨奏镇河西，敬玄自知非边将才。上强遣之，败
　　于湟州，坐贬。集三十卷，今存诗二首。
第95笔
张大安
　　张大安，魏州繁水人，公谨之子。上元中，历太子庶子，同中书门下
　　三品。时章怀太子令与刘讷言等同注范晔后汉书。后贬普州刺史，终
　　横州司马。诗一首。
第96笔
元万顷
　　元万顷，洛阳人。后魏景穆皇帝之裔，起家通事舍人。干封中，从英
　　国公李𪟝征高丽，令作檄文。万顷讥其不知守鸭绿之险，莫离支报曰
　　，谨闻命矣。遂移兵守鸭绿，兵不得入，坐流岭外，遇赦还，为北门
　　学士。则天时，迁凤阁侍郎，坐与徐敬业兄弟友善，贬死，诗四首。
第97笔
郭正一
　　郭正一，定州彭城人。贞观中，举进士，累转中书舍人，弘文馆学士
　　。永隆二年，迁秘书少监，检校中书侍郎。与魏玄同、郭待举并同中
　　书门下平章事。宰相以平章事为名，自正一等始也。则天时，出为晋
　　州刺史，后为酷吏所陷，窜死岭南。诗一首。
第98笔
胡元范
　　胡元范，申州义阳人，介廉有才。则天时，为凤阁侍郎，坐救裴炎，
　　流死巂州。诗三首。
第99笔
任希古（一作知古，一作奉古。）
　　任希古，字敬臣，棣州人。五岁丧母，刻志从学。年十六，刺史崔枢
　　欲举秀才，自以学未广，遯去，后举孝廉，虞世南器之。永徽初，与
　　郭正一、崔融等同为薛元超所荐，终太子舍人。诗六首。
第100笔
裴守真
　　裴守真，绛州人。高宗时，为太常博士。天授中，官司宪府丞令。推
　　究诏狱，多平恕，不称旨。出刺成州，徙宁州卒。诗三首。
第101笔
杨思玄
　　杨思玄，师道兄子。高宗时，为吏部侍郎，国子祭酒。诗二首。
第102笔
王德真（一作贞）
　　王德真，武后时，为纳言，又为侍中。后以罪流象州。诗一首。
第103笔
郑义真
　　郑义真，高宗时人，诗一首。
第104笔
萧楚材
　　萧楚材，高宗时，为太常博士。诗一首。
第105笔
薛克（一作尧）构
　　薛克构，天授中，官至麟台监，诗一首。
第106笔
徐珩
　　徐珩，高宗时人。诗一首。
第107笔
贺遂亮
　　贺遂亮，官御史，诗一首。
第108笔
韩思彦
　　韩思彦，与贺遂亮同官御史。高宗时，待诏弘文馆。上元中卒。诗一
　　首。
第109笔
魏求己
　　魏求己，官御史，谪山阳丞。诗一首。
第110笔
刘怀一
　　刘怀一，瀛州司法。拜右台殿中侍御史。诗一首。
第111笔
杜易简
　　杜易简，襄州襄阳人。九岁能属文。及长，博学有高名。姨兄岑文本
　　推重之。登进士第，累转殿中侍御史。咸亨中，为考功员外郎，坐党
　　裴行俭。左迁开州司马，集二十卷。存诗二首。
第112笔
陈元光
　　陈元光，字廷炬，光州人。高宗朝，以左郎将戍闽，进岭南行军总管
　　。奏开漳州为郡，世守刺史，诗三首。
第113笔
许天正
　　许天正，汝南人，为陈元光副使。博学能文，历宣威将军。诗一首。
第114笔
许圉师
　　许圉师，安陆人，有器干。博涉艺文，举进士。显庆中，累迁黄门侍
　　郎，同中书门下三品，四迁为左相，坐事，贬刺史。[551]吏有犯赃
　　，圉师赐清白诗以激之，遂改节为廉士，其宽厚如此。诗一首。
第115笔
赵谦光
　　赵谦光，咸亨中，登进士第，自彭州司马入为大理正，迁户部郎中。
　　诗一首。
第116笔
郑惟忠
　　郑惟忠，宋州人，仪凤中，举进士，则天召见，称旨，授胄曹参军，
　　再迁凤阁舍人。中宗即位，拜黄门侍郎，守大理卿，推断大狱，多所
　　全活。开元初，为礼部尚书，太子宾客。诗一首。
第117笔
张𬸦[552]
　　张𬸦，字文成，深州深泽人。儿时梦紫色大鸟，五彩成文，降于家庭
　　。其祖谓之曰：五色赤文，凤也。紫文，𬸚𬸦也，为凤之佐。吾儿当
　　以文章瑞于明廷。因以为名字。调露中，登进士第，八中制科，四参
　　选判，员半千谓人曰：张子之文，如青钱万简选中，未闻退时，因号
　　青钱学士。开元中，历司门员外郎，其文远播外夷，撰朝野佥载及龙
　　筋凤髓判百道。诗一首。
第118笔
李福业
　　李福业，调露二年进士，登第后为侍御史。五王诛二张，亦与谋，及
　　败，放于番禺，匿志州参军敬元礼家。吏获之，就刑。诗一首。
第119笔
薛慎惑
　　薛慎惑，善投壶，背后投之，龙跃隼飞，百发百中，时推为绝艺，诗
　　一首。
第120笔
贺敳
　　贺敳，山阴人，历官率更令，崇文馆学士。诗一首。
第121笔
狄仁杰
　　狄仁杰，字怀英，并州太原人。举明经，授汴州判佐。仪凤中，为大
　　理丞，断滞狱万余人，迁侍御史，历冬官侍郎。充江南巡抚使，奏毁
　　淫祠。天授初，转地官侍郎判尚书，同凤阁鸾台平章事，后为河北道
　　元帅，还授内史。卒，赠文昌右相。仁杰急于举贤，所引拔桓彦范、
　　姚崇等至公卿者数十人，又尝荐张柬之于武后，以为有宰相才，卒用
　　为相，果能迎归中宗，兴复唐室，仁杰之功也。睿宗时，追封梁国公
　　，诗一首。
第122笔
魏元忠
　　魏元忠，宋州人，初为太学生，累举不调，时有左史盩厔人江融撰九
　　州设险图，备载古今用兵成败之事，元忠就传其术。仪凤中，上封事
　　驭吐蕃，授秘书正字。则天时，以平徐敬业功擢司刑，后拜凤阁侍郎
　　，同平章事，独不附二张。中宗朝，迁中书令，以预节愍太子诛武三
　　思谋，贬渠州司马。诗二首。
第123笔
韦承庆
　　韦承庆，字延休，郑州阳武人。事继母以孝闻。举进士，官太子司议
　　。屡有谏纳。长寿中，累迁凤阁侍郎，三掌天官选事，诠授平允，寻
　　知政事。神龙初，坐附张易之，流岭表，起为秘书少监，授黄门侍郎
　　，未拜卒。集六十卷，今存诗七首。
第124笔
李怀远
　　李怀远，邢州柏仁人。擢四科第，累除司礼少卿。则天时，为鸾台侍
　　郎。神龙初，兵部尚书同中书门下三品。集八卷，今存诗一首。
第125笔
崔日用
　　崔日用，滑州灵昌人，举进士。大足元年，为宗楚客称荐，擢新丰尉
　　。神龙中，附楚客、三思，骤迁兵部侍郎，兼修文馆学士，复预讨韦
　　庶人谋，授黄门侍郎，参知机务。开元中，拜吏部尚书，终并州大都
　　督长史。诗九首。
第126笔
宗楚客
　　宗楚客，字子敖，蒲州河东人，则天从父姊之子也。累迁夏官侍郎，
　　同凤阁鸾台平章事。神龙中，武三思引为兵部尚书，同知政事，拜中
　　书令，与侍中纪处讷共为朋党，后伏诛。诗六首。
第127笔
苏瑰
　　苏瑰，字昌容，京兆武功人。弱冠举进士。初授豫王府录事参军。为
　　王德真、刘祎之所器重。长安中，累迁扬州大都督长史。神龙初，入
　　为尚书右丞，再迁户部尚书，寻加侍中，充西京留守，拜尚书右仆射
　　，同中书门下三品，进封许国公。睿宗立，转左仆射，以正立朝，独
　　申谠论。开元中，诏与刘幽求配享睿宗庙庭。集十卷，今存诗二首。
第128笔
张九龄
　　张九龄，字子寿，韶州曲江人。七岁知属文，擢进士，始调校书郎，
　　以道侔伊吕科为左拾遗，进中书舍人，出为冀州刺史，以母不肯去乡
　　里，表换洪州都督，徙桂州兼岭南按察选补使。以张说荐，为集贤院
　　学士。俄拜中书侍郎，同平章事，迁中书令，为李林甫所忮，改尚书
　　右丞相，罢政事，贬荆州长史，请归还展墓。卒，谥文献。九龄风度
　　酝借，在相位，有謇谔匪躬之诚，以直道黜，不戚戚婴望，惟文史自
　　娱。尝识安禄山必反，请诛，不许，后明皇在蜀思其言，遣使致祭，
　　恤其家。集二十卷，今编诗三卷。
第129笔
杨炯
　　杨炯，华阴人，幼聪敏博学，善属文。年十一，举神童，授校书郎，
　　为崇文馆学士，迁詹事司直，恃才简倨，人不容之。武后时，左转梓
　　州司法参军。秩满，迁婺州盈川令，卒于官。中宗即位，以旧僚赠著
　　作郎。炯闻时人以四杰称，乃自言曰，吾愧在卢前，耻居王后。张说
　　曰，杨盈川文思如悬河注水，酌之不竭，既优于卢，亦不减王也。有
　　盈川集三十卷，今存诗一卷。
第130笔
宋之问
　　宋之问，一名少连，字延清，虢州弘农人。弱冠知名。初征，令与杨
　　炯分直内教，俄授雒州参军，累转尚方监丞，预修三教珠英，后坐附
　　张易之，左迁泷州参军。武三思用事，起为鸿胪丞。景龙中，再转考
　　功员外郎，时中宗增置修文馆学士，之问与薛稷、杜审言首膺其选，
　　转越州长史。睿宗即位，徙钦州，寻赐死。集十卷，今编诗三卷。
第131笔
崔湜
　　崔湜，字澄澜，定州人，擢进士第，累转左补阙，预修三教珠英，附
　　武三思、上官昭容。由考功员外郎骤迁中书舍人，兵部侍郎，俄拜中
　　书侍郎，检校吏部侍郎，同中书门下平章事，为御史劾奏，贬江州司
　　马，安乐公主从中申护，改襄州刺史。韦氏称制，复同中书门下三品
　　。睿宗立，出为华州刺史，除太子詹事。景云中，太平公主引为中书
　　令。明皇立，流岭外，以〔尝〕（常）预逆谋，追及荆州，赐死。湜
　　执政时，年三十八。常暮出端门，缓辔赋诗。张说见之，叹曰，文与
　　位固可致，其年不可及也。诗三十八首。
第132笔
崔液
　　崔液，字润甫，湜之弟。工五言诗，擢进士第一人。湜常呼其小字曰
　　，海子，我家龟龙也。官至殿中侍御史。友人裴耀卿纂其遗文为集十
　　卷，今存诗十二首。
第133笔
崔涤
　　崔涤，液之弟。多辩智，善谐谑。明皇素与款密，用为秘书监，出入
　　禁中。后赐名澄，从东封，加金紫光禄大夫。存诗一首。
第134笔
王勃
　　王勃，字子安，绛州龙门人，文中子通之孙。六岁善文辞，未冠。应
　　举及第，授朝散郎。数献颂阙下，沛王闻其名，召署府修撰。是时诸
　　王斗鸡，勃戏为文，檄英王鸡，高宗斥之。勃既废，客剑南，久之，
　　补虢州参军。坐事。复除名。勃父福畤。坐勃故。左迁交趾令。勃往
　　交趾省父，渡海溺水，悸而卒，年二十八。勃好读书，属文初不精思
　　，先磨墨数升，引被覆面而卧，忽起书之，不易一字。时人谓之腹稿
　　，与杨炯、卢照邻、骆宾王皆以文章齐名，天下称王杨卢骆，号四杰
　　。勃有集三十卷，今编诗二卷。
第135笔
王勔
　　王勔，勃之兄也，累官泾州刺史，诗一首。
第136笔
李峤
　　李峤，字巨山，赵州赞皇人。儿时梦人遗双笔，由是有文辞。弱冠擢
　　进士第，始调安定尉，举制策甲科。武后时，官凤阁舍人，每有大手
　　笔，皆特命峤为之。累迁鸾台侍郎，知政事，封赵国公。景龙中，以
　　特进守兵部尚书同中书门下三品。睿宗立，出刺怀州，明皇贬为滁州
　　别驾，改庐州。峤富于才思，初与王杨接踵，中与崔苏齐名，晚诸人
　　没，独为文章宿老，一时学者取法焉。集五十卷，今编诗五卷。
第137笔
杜审言
　　杜审言，字必简，襄阳人。善五言诗，工书翰，少与李峤、崔融、苏
　　味道为文章四友。擢进士第，为隰城尉。性矜诞，尝语人曰：吾文章
　　合得屈宋作衙官，吾之书迹合得王羲之北面。累转洛阳丞，坐事贬吉
　　州司户参军。寻免归，武后召见，令赋欢喜诗，甚见嘉赏，授著作佐
　　郎，迁膳部员外郎。神龙中，坐交张易之兄弟，流峰州，寻入为国子
　　监主簿、修文馆直学士卒。有文集十卷，今编诗一卷。
第138笔
董思恭
　　董思恭，苏州吴人。高宗时官中书舍人，初为右史，后知考功举，坐
　　事流死岭表。所著篇咏，为时所重。今存诗十九首。
第139笔
刘允济
　　刘允济（纪事作元济，字允济），洛州巩人。少与绛州王勃齐名，举
　　本州进士，累除著作佐郎。尝采摭鲁哀公以后至战国为鲁后春秋，表
　　上之，迁左史，兼直弘文馆。垂拱中，献明堂赋，拜著作郎，擢凤阁
　　舍人。中兴初，坐二张昵狎贬官，后为修文馆学士卒。集十卷，今存
　　诗四首。
第140笔
邵大震
　　邵大震，字令远，安阳人，与王勃同时，诗一首。
第141笔
辛常伯
　　辛常伯，骆宾王同时人，诗一首。
第142笔
姚崇
　　姚崇，初名元崇，又名元之，陕州人。贞观中，应下笔成章举，授濮
　　州司仓，五迁夏官郎中。时契丹扰河北，军机填委，元崇剖析若流，
　　则天奇之，超迁夏官侍郎，寻同凤阁鸾台平章事。中宗朝，出为刺史
　　。睿宗立，拜兵部尚书，同中书门下，进中书令，后复贬刺史。先天
　　中，还为尚书，知政事，迁紫微令。开元中，与卢怀慎、源乾曜同居
　　宰执，崇独当重任，明于庶务，断割不滞，号称名相。寻荐宋璟自代
　　，以开府仪同三司罢政，仍五日一参，入阁供奉。集十卷，今存诗六
　　首。
第143笔
宋璟
　　宋璟，邢州南和人，登进士第，调上党尉，为监察御史，迁凤阁舍人
　　，则天高其才。神龙初，拜黄门侍郎。睿宗朝，以[749] 吏部尚书同
　　中书门下三品。开元初，进御史大夫，出为睦州刺史，徙广州都督。
　　还，拜尚书兼侍中，封广平郡公，后以右丞相致仕，璟耿介有大节，
　　立朝屡忤权嬖，被贬黜，卒不改其操。集十卷，今存诗六首。
第144笔
苏味道
　　苏味道，赵州栾城人，与里人李峤俱以文翰显，时人谓之苏李。弱冠
　　擢进士第，累转咸阳尉，裴行俭引管书记。延载中，历凤阁舍人、检
　　校侍郎。证圣元年，出为集州刺史，俄召拜天官侍郎。圣历初，迁凤
　　阁侍郎同凤阁鸾台三品，前后居相位数载，多识台阁故事。神龙时，
　　坐张易之党贬眉州刺史，还为益州长史卒。集十五卷，今编诗一卷。
第145笔
郭震
　　郭震，字元振，魏州贵乡人。以字显，少有大志，十八举进士，为通
　　泉尉。任侠使气，拨去小节，尝盗铸及掠卖部中口千余，以饷遗宾客
　　。武后召欲诘，既与语，奇之，索所为文章，上宝剑篇，后览嘉叹，
　　授右武卫铠曹参军，进奉宸监丞。久之，拜凉州都督。中宗神龙中，
　　迁左骁卫将军、安西大都护。睿宗立，召为太仆卿。景云二年，进同
　　中书门下三品。先天元年，为朔方军大总管。明年，以兵部尚书复同
　　中书门下三品，封代国公。明皇讲武骊山，以军容不整，流新州。开
　　元元年，起为饶州司马，道病卒。集二十卷，今编诗一卷。
第146笔
田游岩
　　田游岩，京兆三原人，初补太学生。罢归，遍游山水，后入箕山，筑
　　室许由庙东，自号许由东邻。调露中，高宗游嵩山，亲至其门，游岩
　　山衣田冠出拜，帝命左右扶止之，谓曰：先生养道山中，比得佳否？
　　对曰：臣泉石膏盲，烟霞痼疾，既逢圣代，幸得逍遥，敕乘传赴都，
　　授崇文馆学士，进太子洗马。垂拱中，坐与裴炎善放还山，蚕衣耕食
　　，不交当世，惟与韩法昭、宋之问为方外友。诗一首。
第147笔
王无竞
　　王无竞，字仲烈，东莱人。气豪纵，举下笔成章科，初授县尉，累迁
　　殿中御史，预修三教珠英。神龙初，出为苏州司马，后坐交张易之等
　　再贬岭南。诗五首。
第148笔
贾曾
　　贾曾，河南洛阳人，以孝闻。景云中吏部员外郎，明皇在东宫，盛择
　　宫僚，以曾为太子舍人，直言启谏，特授中书舍人，以父名忠，固辞
　　，拜谏议大夫。开元中，复拜中书，议者以为曹司嫌名，乃就职，与
　　苏晋同掌制诰，时号苏贾。诗五首。
第149笔
李夔
　　李夔，武后时为汴州司户，诗一首。
第150笔
崔玄童
　　崔玄童，景云时人，诗一首。
第151笔
何鸾
　　何鸾，景云时人，诗一首。
第152笔
蒋挺
　　蒋挺，景云时人，诗一首。
第153笔
崔融
　　崔融，字安成，齐州全节人。擢八科高第，补宫门丞，迁崇文馆学士
　　。中宗为太子时，融为侍读，典东朝章疏。长安中，授著作佐郎，迁
　　右史，进凤阁舍人，坐附张易之兄弟贬袁州刺史，寻召拜国子司业。
　　融为文华婉典丽，朝廷诸大手笔多手敕委之。卒，谥曰文。集六十卷
　　，今编诗一卷。
第154笔
阎朝隐
　　阎朝隐，字友倩，赵州栾城人。连中进士、孝弟廉让科，性滑稽，属
　　辞奇诡。为武后所赏，累迁给事中，预修三教珠英。圣历中，转麟台
　　少监，坐附张易之徙岭外。景龙时，还为著作郎。先天中，除秘书少
　　监，后贬通州别驾，诗十三首。
第155笔
韦元旦
　　韦元旦，京兆万年人。擢进士第，补东阿尉，迁左台监察御史。与张
　　易之为姻属，易之败，贬感义尉，后复进用，终中书舍人。诗十首。
第156笔
邵升
　　邵升，中宗时人，诗一首。
第157笔
唐远悊
　　唐远悊，中宗时人，诗一首。
第158笔
李适
　　李适，字子至，京兆万年人。擢进士第，调猗氏尉。武后时，预修三
　　教珠英，迁户部员外郎，兼修书学士。景龙初，擢修文馆学士。睿宗
　　朝，终工部侍郎，诗一卷。
第159笔
刘宪
　　刘宪，字元度，宋州宁陵人。弱冠擢进士第，累迁左台监察御史，贬
　　潾水令，召为凤阁舍人。神龙初，自吏部侍郎出刺渝州，寻入为修文
　　馆学士，历太子詹事卒。武后时，敕吏部糊名考判求高才，惟宪与王
　　适、司马锽、粱载言入第二等。集三十卷，今编诗一卷。
第160笔
高正臣
　　高正臣，广平人，襄州刺史、卫尉卿，习右军书法，睿宗最爱其笔。
　　诗二首。
第161笔
崔知贤
　　崔知贤，高宗时人，诗三首。
第162笔
席元明
　　席元明，高宗时人，诗一首。
第163笔
韩仲宣
　　韩仲宣，高宗时人，诗四首。
第164笔
周彦昭
　　周彦昭，高宗时人，诗一首。
第165笔
高球
　　高球，高宗时人，诗二首。
第166笔
弓嗣初
　　弓嗣初，登咸亨二年进士第一人，诗二首。
第167笔
高瑾
　　高瑾，渤海人，士廉之孙，登咸亨元年进士第，诗四首。
第168笔
王茂时
　　王茂时，高宗时人，诗一首。
第169笔
徐皓
　　徐皓，高宗时人，诗一首。
第170笔
长孙正隐
　　长孙正隐，高宗时人，诗二首。
第171笔
高绍
　　高绍，考功郎中，诗一首。
第172笔
郎余令
　　郎余令，定州新乐人。博学知名，兼善画。擢进士第，授霍王元轨府
　　参军，改著作佐郎，诗一首。
第173笔
陈嘉言
　　陈嘉言，武后时酷吏，诗三首。
第174笔
周彦晖
　　周彦晖，登咸亨五年进士第，诗二首。
第175笔
高峤
　　高峤，司门郎中，诗二首。
第176笔
刘友贤
　　刘友贤，高宗时人，诗一首。
第177笔
周思钧[793]
　　周思钧，贝州漳南人，与兄北门学士思茂俱早知名。武后时，为太子
　　文学，贬扬州司仓参军，终中书舍人，诗二首。
第178笔
苏颋
　　苏颋，字廷硕，瓌之子。幼敏悟，一览至千言，辄覆诵。擢进士第，
　　调乌程尉，举贤良方正，历监察御史。神龙中，迁给事中、修文馆学
　　士、中书舍人。明皇爱其文，由工部侍郎进紫微侍郎，知政事，与李
　　乂对掌书命。帝曰：前世李峤、苏味道，文擅当时，号苏李。今朕得
　　颋及乂，何愧前人。袭父封爵，号小许公。后罢为益州长史，复入知
　　吏部选事。卒，谥文宪。颋以文章显，与燕国公张说称望略等，世称
　　燕许。集三十卷，今编诗二卷。
第179笔
姜晞
　　姜晞，上邽人，登永隆元年进士第，官工部侍郎、散骑常侍，封金城
　　郡公，诗一首。
第180笔
姜皎
　　姜皎，晞从兄弟。长安中，为尚衣奉御，明皇以藩邸有旧，拜殿中监
　　，封楚国公，恩宠莫比，迁太常卿。后坐贬死，诗一首。
第181笔
蔡孚
　　蔡孚，开元中为起居郎，诗二首。
第182笔
徐晶
　　徐晶，与胡皓、蔡孚同时，官鲁郡录事，诗五首。
第183笔
张敬忠
　　张敬忠，官监察御史，以文吏著称。张仁亶在朔方，奏判军事。开元
　　中，为平卢节度使，诗二首。
第184笔
史俊
　　史俊，官监察御史，曾刺巴州，诗一首。
第185笔
徐彦伯
　　徐彦伯，名洪，以字行。兖州□丘人。七岁能为文，对策高第，调永
　　寿尉，蒲州司兵参军。时司户韦暠善判，司士李亘工书，而彦伯属辞
　　，称河东三绝。屡迁给事中，预修三教珠英，由宗正卿出为齐州刺史
　　。移蒲州，擢修文馆学士、工部侍郎，历太子宾客卒。彦伯文章典缛
　　，晚年好为彊涩之体，颇为后进所效。集二十卷，今编诗一卷。
第186笔
骆宾王
　　骆宾王，义乌人。七岁能属文，尤妙于五言诗，尝作帝京篇，当时以
　　为绝唱。初为道王府属，历武功主簿，又调长安主簿。武后时，左迁
　　临海丞，怏怏失志，弃官去。徐敬业举义，署为府属，为敬业草檄，
　　斥武后罪状，后读之。矍然叹曰：宰相安得失此人。敬业事败，宾王
　　亡命，不知所终。中宗时，诏求其文。得数百篇，集成十卷，今编诗
　　为三卷。
第187笔
武三思
　　武三思，则天兄子。累官右卫将军。则天临朝，擢夏官尚书。及革命
　　，封梁王，寻拜天官尚书。圣历初，检校内史，进太子宾客。长安中
　　，其子崇训尚安乐公主。时三思用事于朝，欲宠异其礼，乃自重光门
　　内行亲迎礼，归于天津桥南私第。又令宰臣李峤、苏味道、词人沈佺
　　期、宋之问等赋花烛行以美之。中宗复位，拜司空，同中书门下三品
　　。猜嫉正士，干黩时政，为节愍太子所诛。诗八首。
第188笔
张易之
　　张易之，定州人，以门荫累迁尚乘奉御。则天临朝，与弟昌宗俱入侍
　　禁中，俄为司卫少卿。圣历二年，置控鹤府，以易之为控鹤监内供奉
　　。久视初，改控鹤府为奉宸府，遂为奉宸令。引词人阎朝隐、薛稷、
　　员半千并为奉宸供奉，易之、昌宗皆粗能属文，如应诏和诗，则宋之
　　问、阎朝隐为之代作。诗四首。
第189笔
张昌宗
　　张昌宗，易之弟。初为云麾将军，行左千半中郎将，加银青光禄大夫
　　。佞者奏昌宗是王子晋后身，词人皆赋诗以美之。崔融作为绝唱，则
　　天诏昌宗撰三教珠英，引文学之士李峤、张说、宋之问、徐彦伯、富
　　嘉谟等二十六人，分门撰集。书成，加昌宗司仆卿，改春官侍郎。时
　　易之兄弟颛权乱政，后为张柬之等起羽林兵诛之。诗三首。
第190笔
薛曜
　　薛曜，元超子，以文学知名。尚城阳公主，子绍尚太平公主。绍兄𫖮
　　惧太盛，以间从兄克。克曰：帝甥尚主，由来故事。但以恭慎行之，
　　何惧也。圣历中，与修三教珠英，官正谏大夫。集二十卷，今存诗五
　　首。
第191笔
杨敬述
　　杨敬述，则天时右玉钤卫郎将，左奉宸内供奉。诗一首。
第192笔
于季子
　　于季子，咸亨中登进士第，则天时司封员外。诗七首。
第193笔
乔知之
　　乔知之，同州冯翊人，与弟侃、备并以文词知名，知之尤称俊才。则
　　天时，累除右补阙，迁左司郎中，为武承嗣所害。诗一卷。
第194笔
乔侃
　　乔侃，知之弟也。开元中，为兖州都督。诗一首。
第195笔
乔备
　　乔备，亦知之弟。则天时，预修三教珠英，终襄阳令。集六卷，今存
　　诗二首。
第196笔
刘希夷
　　刘希夷，一名庭芝，汝州人。少有文华，落魄不拘常格，后为人所害
　　。希夷善为从军闺情诗，词旨悲苦，未为人重。后孙昱撰正声集，以
　　希夷诗为集中之最，由是大为时所称赏。集十卷，今编诗一卷。
第197笔
陈子昂
　　陈子昂，字伯玉，梓州射洪人。少以富家子，尚气决，好弋博。后游
　　乡校，乃感悔修饬。初举进士入京，不为人知。有卖胡琴者，价百万
　　，子昂顾左右，辇千缗市之。众惊问。子昂曰：余善此。曰：可得闻
　　乎？曰：明日可入宣阳里？如期偕往，则酒肴毕具。奉琴语曰：蜀人
　　陈子昂，有文百轴，不为人知。此贱工之伎，岂宜留心，举而碎之。
　　以其文百轴遍赠会者，一日之内，名满都下。擢进士第，武后朝，为
　　灵台正字。数上书言事，迁右拾遗。武攸宜北讨，表为管记。军中文
　　翰，皆委之子昂。父为县令段简所辱，子昂闻之，遽还乡里。简乃因
　　事收系狱中，忧愤而卒。唐兴，文章承徐庾余风，骈丽秾缛。子昂横
　　制颓波，始归雅正。李杜以下，咸推宗之。集十卷，今编诗二卷。
第198笔
张说
　　张说，字道济，一字说之，洛阳人。武后策贤良方正，说所对第一。
　　授左补阙，擢凤阁舍人，忤旨，配流钦州。中宗召还，累迁工部、兵
　　部侍郎、修文馆学士。睿宗拜为中书侍郎，知政事。开元初，进中书
　　令，封燕国公，寻出刺相州，左转岳州，召拜兵部尚书，知政事，敕
　　令巡边，后为集贤院学士、尚书左丞相。卒，谥文贞。说为人敦气义
　　，重然诺，喜延纳后进，朝廷大述作，多出其手，与苏颋号燕许大手
　　笔。谪岳州后，诗益凄惋，人谓得江山之助。集三十卷，内诗九卷，
　　今编诗五卷。
第199笔
张均
　　张均，说长子。开元中，历官大理卿，受禄山伪命为中书令。肃宗立
　　，免死，长流合浦，集二十卷，今存诗七首。
第200笔
张垍
　　张垍，说次子，尚宁亲公主，拜驸马都尉。许于禁中置内宅，侍为文
　　章，坐事，出为卢溪司马，入为太常卿。禄山乱，受伪相命，死贼中
　　。诗一首。
第201笔
韦嗣立
　　韦嗣立，字延搆，郑州人，第进士。则天时，拜凤阁侍郎，同凤阁鸾
　　台平章事。神龙中，为修文馆大学士，与兄承庆代相，尝于骊山搆别
　　业。中宗临幸，令从官赋诗，自为制序，因封为逍遥公。睿宗时，拜
　　中书令。开元中，谪岳州别驾，迁辰州刺史卒，诗八首。
第202笔
魏奉古
　　魏奉古，制举擢第，授雍丘尉。强记，一览便讽，人称为聪明尉，终
　　兵部侍郎，诗一首。
第203笔
崔日知
　　崔日知，字子骏，日用从父兄也。有吏干，景云中，为洺州司马。以
　　讨谯王重福功，累迁京兆尹。为御史李如璧所劾，左迁歙县丞，后为
　　太常卿。自以历任年久，每朝士参集，常与尚书同列，时人号为尚书
　　里行。诗二首。
第204笔
崔泰之
　　崔泰之，鄢陵人，以职方郎中预诛二张。开元中，官工部尚书。诗三
　　首。
第205笔
魏知古
　　魏知古，深州人。性方直，有才名，弱冠举进士。长安中，历凤阁舍
　　人。神龙初，擢吏部侍郎。睿宗即位，以沈邸故吏，召拜黄门侍郎，
　　迁散骑常侍，同平章事。开元初，改紫微令，终工部尚书，所荐洹水
　　令吕太一、蒲州司功参军齐澣、内率骑曹参军柳泽、密尉宋遥、左补
　　阙袁晖、右补阙封希颜、伊阙尉陈希烈，皆为闻人。宋璟尝称曰：叔
　　向古之遗直，子产古之遗爱，能兼之者，其在魏公。集七卷，今存诗
　　五首。
第206笔
李乂
　　李乂，字尚真，赵州房子人。年十二，工属文，第进士，茂才异等，
　　调万年尉。长安中，擢监察御史，迁中书舍人，修文馆学士。睿宗朝
　　，进吏部侍郎，改黄门侍郎，中山郡公。开元初，转紫微侍郎，未几
　　，除刑部尚书。卒，年六十八。居官沈正方雅，识治体，时称有宰相
　　器。与兄尚一、尚贞，俱以文章见称。有李氏花萼集。乂与苏颋对掌
　　纶诰，明皇比之味道与峤，并称苏李。今编诗一卷。
第207笔
卢藏用
　　卢藏用，字子潜，幽州范阳人。举进士，不调，隐居终南。长安中，
　　召授左拾遗。中宗朝，历中书舍人，黄门侍郎，修文馆学士，以附太
　　平公主，流驩州。诗八首。
第208笔
岑羲
　　岑羲，字伯华，文本之孙，第进士。则天时，为天官员外郎。中宗朝
　　，同中书门下三品。景云初，进侍中，封南阳郡公，坐豫太平公主谋
　　，伏诛。诗六首。
第209笔
薛稷
　　薛稷，字嗣通，汾阴人，道衡曾孙，魏征外甥也，擢进士第。景龙中
　　，昭文馆学士。睿宗立，拜中书侍郎，参知机务，历太子少保，以翊
　　赞功封晋国公。工书画，诗十四首。
第210笔
马怀素
　　马怀素，字惟白，润州丹徒人，擢进士第。长安中，为监察御史，守
　　正不阿。开元初，拜户部侍郎，昭文馆学士。卒，谥曰文，诗十二首
　　。
第211笔
富嘉谟
　　富嘉谟，雍州武功人，举进士。长安中，累官晋阳尉，预修三教珠英
　　。中兴初，历左台御史，与吴少微友善，属词并以经典为本，文体一
　　变，号为富吴体。张说称其文如孤峰绝岸，壁立万仞，浓云郁兴，震
　　雷俱发，诚可畏也。若施于廊庙，则骇矣。集十卷。今存诗一首。
第212笔
吴少微
　　吴少微，新安人，举进士，累至晋阳尉，与富嘉谟同官，中兴初，以
　　韦嗣立荐，拜右台御史，尝为并州长史张仁亶撰进九鼎铭表，集十卷
　　，今存诗六首。
第213笔
员半千
　　员半千，晋州临汾水，本名余庆。其师王义方器之曰，五百岁一贤者
　　生，子宜当之，因改名半千。应八科师举，授武陟尉。岁旱，发粟赈
　　饥，为薛元超所称。垂拱中，补左卫胄曹，充吐蕃宣慰使，则天曰，
　　久闻卿名，谓是古人。不意乃在朝列，即使入阁供奉。证圣中，为弘
　　文馆学士，仍分日待制，五迁正谏大夫，预修三教珠英。中宗时，为
　　濠州刺史。睿宗征拜自太子右谕德，兼崇文馆学士，性乐山水。开元
　　中，卜居尧山，年九十四卒。集十卷，今存诗三首。
第214笔
王适
　　王适，幽州人。则天时，敕吏部糊名考选人判，以求才俊。适与刘宪
　　、司马锽、梁载言相次入第二等。官至雍州司功参军，诗五首。
第215笔
闾丘均
　　闾丘均，益州成都人，以文章著称。景龙中，为安乐公主所荐，拜太
　　常博士。主败，坐贬循州司仓。集十卷，今存诗一首。
第216笔
齐澣
　　齐澣，字洗心，定州义丰人。圣历中，制科登第，调蒲州司法参军，
　　历监察御史。开元中，迁中书舍人，论驳书诏，皆准古义。宋璟，苏
　　颋并重之，与修四库群书。杜暹表宋璟为吏部尚书，澣及苏晋为侍郎
　　，时称高选，后为江南采访使，以瓜步多风涛，乃移漕路于京口，又
　　立伊娄埭，迄今利济，终平阳太守。诗二首。
第217笔
祝钦明
　　祝钦明，字文思，京兆始平人，举明经。长安元年，累迁太子率更令
　　，兼崇文馆学士。中宗在春宫，钦明充侍读。及即位，擢拜国子祭酒
　　，同中书门下三品，历刑部、礼部二尚书。尝与群臣侍宴，钦明自言
　　能八风舞，据地摇头，睆目顾盼。吏部侍郎卢藏用叹曰：祝公是举，
　　五经扫地矣。景云初，为侍御倪若水所劾，贬饶州刺史。诗一首。
第218笔
刘知几
　　刘知几，后名子玄，以词学知名。弱冠举进士，授获嘉主簿。证圣中
　　，诏九品已上各言时政，知几上陈四事，词甚切直，累迁左史，擢凤
　　阁舍人。景龙初，转太子中允，仍修国史，时监修者多，知几奏记萧
　　至忠言五不可，以为汗青无日，头白可期。又著史通二十卷，备论史
　　策之体，徐坚重其书，谓居史职者宜置座右。景云中，迁太子左庶子
　　，兼崇文馆学士。开元初，为左散骑常侍。在史职二十年，尝对郑惟
　　忠曰：史才须有三长，才也、学也、识也，时人以为知言，诗一首。
　　[1017]。
第219笔
胡雄
　　胡雄，开元时人，诗一首。
第220笔
张齐贤
　　张齐贤，圣历初为太常奉礼郎，累迁谏议大夫，诗一首。
第221笔
郑善玉
　　郑善玉，开元时人，诗一首。
第222笔
丘悦
　　丘悦，开元时人，诗一首。
第223笔
沈佺期
　　沈佺期，字云卿，相州内黄人，善属文，尤长七言之作。擢进士第，
　　长安中，累迁通事舍人，预修三珠教英，转考功郎给事中，坐交张易
　　之，流驩州，稍迁台州录事参军，神龙中，召见，拜起居郎，修文馆
　　直学士，历中书舍人。太子少詹事，开元初年，建安后，讫江左，诗
　　律屡变。至沈约、庾信，以音韵相婉附，属对精密，及佺期与宋之问
　　，尤加靡丽，回忌声病，约句准篇，如锦绣成文，学者宗之，号为沈
　　宋。语曰：苏李居前，沈宋比肩。集十卷，今编诗三卷。
第224笔
赵冬曦
　　赵冬曦，定州人。进士擢第，历左拾遗。开元初，迁监察御史，坐事
　　流岳州。时与刺史张说数赋诗相倡和。后召还复官，累迁中书舍人，
　　内供奉，终国子祭酒。冬曦兄冬日、弟和璧等六人，韦述弟亦六人，
　　并词学登科。张说称之曰，韦赵昆季，人之杞梓。诗十九首。
第225笔
尹懋
　　尹懋，河间人，为张说岳州从事，官补阙。诗四首。
第226笔
王琚
　　王琚，怀州河内人。神龙初，为驸马王同皎所器，预谋刺武三思。后
　　太平公主谋逆，琚劝明皇先事诛之，荐张说、刘幽求、郭元振等与决
　　议。事平，进户部尚书，眷委特异，参豫大政，时号内宰相。后以谗
　　见疏。历典外郡，卒为李林甫所搆。贬死。诗四首。
第227笔
阴行先
　　阴行先，开元间，为张说湘州从事。诗一首。
第228笔
王熊
　　王熊，潭州都督。诗二首。
第229笔
梁知微
　　梁知微，嗣圣初，登进士第，尝守潭州，与张说相赠答。诗一首。
第230笔
李伯鱼
　　李伯鱼，临淄人，善为文。登开元六年进士第，擢校书郎，出为青州
　　司公。诗一首。
第231笔
杨重玄
　　杨重玄，开元进士。诗一首。
第232笔
朱使欣
　　朱使欣，张说同时人。诗一首。
第233笔
张循之
　　张循之，洛阳人，与弟仲之并以学业著名。则天时，上书忤旨，被诛
　　。诗六首。
第234笔
王晙
　　王晙，沧州景城人。擢明经第，调清苑尉，历殿中侍御使，出为渭南
　　尉。景龙末，授桂州都督，累迁太仆少卿、陇右群牧使。开元二年，
　　袭吐蕃于临洮，以功加银青光禄大夫，进并州都督长史。又以破突厥
　　功，拜兵部尚书，朔方军大总管。后代张说为兵部尚书，同中书门下
　　三品，充朔方军节度大使，终户部尚书，朔方节度。诗一首。
第235笔
张柬之
　　张柬之，字孟将，襄阳人。涉猎经史，尤好三礼。举进士，贤良对策
　　第一，授监察御史。圣历中，为凤阁舍人，弘文馆[1066]学士。长安
　　中，令举宰相材，以姚崇荐，迁凤阁侍郎，知政事。及诛二张兄弟，
　　柬之首谋也。中宗即位，以功擢天官尚书，封汉阳王，迁中书令。为
　　武三思所搆，贬死。集十卷，今存诗五首。
第236笔
袁恕己
　　袁恕己，沧州东光人。长安中，历司刑少卿，预诛二张，又从相王统
　　南衙兵，备非常。以功为中书侍郎，进中书令，封南阳郡主，后贬死
　　环州。诗一首。
第237笔
刘幽求
　　刘幽求，冀州武强人。圣历中，举制科，中第。临淄王入诛韦庶人，
　　幽求预参大策，是夜所下制敕百余道，皆出其手，以功授中书舍人，
　　睿宗即位，行尚书右丞，迁吏部尚书，拜侍中。开元初，改尚书左右
　　仆射为左右丞相，乃以幽求为左丞相。后坐怨望，贬卒。诗一首。
第238笔
章玄同
　　章玄同，武后时人。久视中，张锡为相，请还庐陵王，坐流循州，玄
　　同有流所赠诗，盖亦当时贬谪者。诗一首。
第239笔
王易从
　　王易从，中宗朝为鄠县尉，张仁愿奏分判军事。诗一首。
第240笔
卢僎
　　卢僎，吏部尚书从愿之从父也。自闻喜尉入为学士，终吏部员外郎。
　　诗十四首。
第241笔
牛凤及
　　牛凤及，长寿中撰唐书，刘轲与马植论史官书，尝称之。诗一首。
第242笔
司马逸客
　　司马逸客，则天朝，尝从相王北征，李乂有诗送之，称为员外。诗一
　　首。
第243笔
王绍宗
　　王绍宗，字承烈，扬州江都人。嗜学，尤工草隶。家贫，常佣力写佛
　　经以自给。徐敬业逼之，不起。则天时，拜太子文学，累转秘书少监
　　。诗一首。
第244笔
郑遂初
　　郑遂初，万岁通天中登第。诗一首。
第245笔
李崇嗣
　　李崇嗣，则天时奉宸府主簿。圣历中，曾奉敕预柬观修书，见沈佺期
　　黄口赞序。诗三首。
第246笔
东方虬
　　东方虬，则天时为左使，尝云百年后可与西门豹作对。陈子昂寄东方
　　左史修竹篇书，称其孤桐篇骨气端翔，音韵顿挫，不图正始之音，复
　　睹于兹。今失传。存诗四首。
第247笔
张楚金
　　张楚金，年十七，与兄越石同以茂才擢第，历秋官尚书。诗一首。
第248笔
房融
　　房融，河南人，则天时为相。神龙元年，贬死高州。好浮屠法，尝于
　　岭外笔受楞严经。诗一首。
第249笔
吕太一
　　吕太一，景云中为洹水令，魏知古表奏之。又尝与中书舍人苗延嗣，
　　考功员嘉靖，侍御史崔训，皆为张嘉贞所荐。诗语曰：「令君四俊，
　　苗吕员训。」诗一首。
第250笔
张纮（一作汯）
　　张纮，久视中登第，与吕太一同官监察御史，后自左拾遗贬许州司户
　　。诗三首。
第251笔
郑蜀宾
　　郑蜀宾，荥阳人，善五言诗。长寿中，终县尉。诗一首。
第252笔
宋务光（一作宋先）
　　宋务光，字子昂，一名烈，汾州西河人。举进士及第，调洛阳尉，迁
　　右卫骑曹参军。神龙初，上封事直谏，不省，俄以监察御史巡察河南
　　道。考最，进殿中右台御史。诗一首。
第253笔
李景伯
　　李景伯，怀远子。景龙中，为给事中，迁谏议大夫。中宗尝宴侍臣及
　　朝集使，酒酣，令各为回波辞，众皆为谄佞，景伯独不然。萧至忠称
　　之曰：此真谏官也。终散骑常侍。诗一首。
第254笔
李行言
　　李行言，陇西人，兼文学干事。中宗时，为给事中，能唱步虚歌。七
　　月七日两仪殿会宴，帝命为之，行言于御前长跪，作三洞道士音词，
　　歌数曲，时论鄙之。诗一首。
第255笔
郭利贞
　　郭利贞，神龙中为吏部员外，赋上元诗，与苏味道、崔液并为绝唱。
　　诗一首。
第256笔
元希声
　　元希声，河南人，七岁善属文，举进士，累官司礼博士，预修三教珠
　　英。景龙初，进吏部侍郎。集三十卷，今存诗八首。
第257笔
李澄之
　　李澄之，尉氏人，以五言诗名。神龙中，蹉跌不遇，年六十余，为宋
　　州参军卒。诗一首。
第258笔
李如璧
　　李如璧，睿宗朝为御史。诗一首。
第259笔
洪子舆
　　洪子舆，睿宗时官侍御史，姜晦时为中丞，讽劾韦安石，子舆不从。
　　诗一首。
第260笔
寇泚
　　寇泚，中宗朝为长安尉，张仁愿在朔方，奏用分判军事。开元十三年
　　，帝自择刺史，泚由兵部侍郎出守宋州，赋诗祖饯。诗一首。
第261笔
吴兢
　　吴兢，汴州浚仪人。博通经史，魏元忠、朱敬则深器之。荐其有史才
　　，因令直史馆。神龙中，迁右补阙，与韦承庆、崔融等撰则天实录。
　　开元中，历修文馆学士，居史职殆三十年，序事简要，人皆称之。出
　　为荆州司马，以史稿自随。萧嵩监修国史，奏取兢所撰，得六十五卷
　　。累迁台、洪、饶、蕲四州刺史。天宝初，为邺郡太守，入为恒王傅
　　。尝以梁、陈、齐、周、隋五代史繁杂，乃别撰名史，文伤疏略，卒
　　年八十余。卒后，其子进兢所撰唐史八十余卷，事多纰缪。不逮壮年
　　，兢家多藏书，尝录其卷第，号吴氏西斋书目。诗二首。
第262笔
武平一
　　武平一，名甄，以字行。后族，颖川郡王载德子。博学，通春秋。后
　　在时，畏祸不与事，隐嵩山，修浮屠法，屡诏不应。中宗复位，平一
　　居母丧，迫召为起居舍人，丐终制，不许。景龙二年，兼修文馆直学
　　士，迁考功员外郎。虽预宴游，尝因诗规戒。明皇初，贬苏州参军，
　　徙金坛令。既谪，名亦不衰，开元末卒。诗一卷。
第263笔
赵彦昭
　　赵彦昭，字奂然，甘州张掖人。少豪迈，风骨秀爽。及进士第，调南
　　部尉，历左台监察御史。中宗景龙中，累迁中书侍郎，同中书门下平
　　章事。睿宗立，出为宋州刺史，入为吏部侍郎，迁刑部尚书，封耿国
　　公，寻贬江州别驾卒。编诗一卷。
第264笔
萧至忠
　　萧至忠，德言曾孙，少为畿尉，以清谨称。神龙初，自吏部员外擢御
　　史中丞，迁吏部侍郎，掌选事，请谒杜绝。寻迁中书侍郎，兼中书令
　　。睿宗立，出为晋州刺史。先天二年，复为中书令，与窦怀贞、魏知
　　古、崔湜、陆象先、徐坚等撰姓族系录二百卷。书成，加爵，后坐附
　　太平公主伏诛。诗九首。
第265笔
李迥秀
　　李迥秀，字茂之，泾阳人。初为相州参军，后累官凤阁舍人。长安中
　　，同平章事。中宗朝，终兵部尚书。卒，赠侍中。诗四首。
第266笔
杨廉（一作庶）
　　杨廉，自省郎为给事中。诗二首。
第267笔
韦安石
　　韦安石，京兆万年人。举明经，久视中，以鸾台侍郎同凤阁鸾台平章
　　事，数折辱二张、三思。复相中宗，不附太平公主。睿宗时，为姜皎
　　所搆，贬卒。诗三首。
第268笔
窦希玠
　　窦希玠，扶风人。中宗时为礼部尚书。开元初，太子少傅、开府仪同
　　三司，世为外戚，贵盛莫比。诗一首。
第269笔
陆景初
　　陆景初，苏州吴人。宰相元方子，景云中，与崔湜同知政事。睿宗以
　　其能绍先叶，赐名象先。诗一首。
第270笔
郑南金
　　郑南金，中宗时人。诗一首。
第271笔
李咸
　　李咸，中宗时学士。诗一首。
第272笔
赵彦伯
　　赵彦伯，中宗时弘文馆学士。诗三首。
第273笔
于经野
　　于经野，中宗时为户部尚书。诗一首。
第274笔
卢怀慎
　　卢怀慎，滑州人。第进士，历监察御史，迁右御史台中丞，黄门侍郎
　　。开元初，进同紫微黄门平章事。卒，谥文成。诗二首。
第275笔
辛替否
　　辛替否，字协时，京兆万年人。景龙中为左拾遗，以直谏名。睿宗朝
　　迁右台殿中侍御史。开元中，终颖王府长史。诗一首。
第276笔
王景
　　王景，太原人，为司门员外郎，莱州刺史。诗一首。
第277笔
毕干泰
　　毕干泰，景龙时人。诗一首。
第278笔
曲瞻
　　曲瞻，景龙时人。诗一首。
第279笔
樊忱
　　樊忱，神龙初为地官侍郎。诗一首。
第280笔
孙佺
　　孙佺，字麟德，汝州人，宰相处约子。中宗时为幽州都督。诗一首。
第281笔
李从远
　　李从远，景龙时人。诗一首。
第282笔
周利用
　　周利用，中宗时，与御史大夫郑惟忠同送金城公主和蕃。诗一首。
第283笔
张景源
　　张景源，中宗时官补阙。诗一首。
第284笔
李恒
　　李恒，进士第，官安阳令。诗一首。
第285笔
张锡
　　张锡，武城人，文琮子。则天时为凤阁侍郎同平章事，请还卢陵王，
　　坐流循州。韦后临朝，复相。旬日，出刺绛州。诗二首。
第286笔
解琬
　　解琬，魏州元城人。中幽素科，调新政尉，除监察御史，习边事。景
　　龙中，迁御史大夫，兼朔方行军大总管，守边积二十年。开元中，终
　　同州刺史。诗二首。
第287笔
郑愔
　　郑愔，字文靖，沧州人。年十七，进士擢第。天后时，张易之兄弟荐
　　为殿中侍御史，易之败，贬宣州司户，既而附武三思，累迁吏部侍郎
　　，后预谯王重福谋，被诛。诗一卷。
第288笔
源乾曜
　　源乾曜，相州临漳人，举进士。景云中，累迁谏议大夫。开元初，以
　　太常卿姜皎荐，拜少府少监，兼邠王府长史，寻迁户部侍郎，转尚书
　　左丞，擢黄门侍郎，同平章事，进位侍中，后拜尚书左丞相，与张嘉
　　贞、张说相次知政事，终太子少傅。诗四首。
第289笔
徐坚
　　徐坚，字元固，湖州人，举进士。圣历中为东都留守判官，专主表奏
　　。王方庆称为掌纶诰之选。杨再思亦曰：此凤阁舍人样。与徐彦伯、
　　刘知几、张说同修三教珠英，搆意撰录，具为条流。书成，迁司封员
　　外郎。中宗时，为给事中。睿宗朝，自刑部侍郎拜散骑常侍。开元中
　　，改丽正书院为集贤院，以坚为学士，副张说知院事。坚多识典故，
　　前后修撰格式、氏族及国史等。凡七入书府，又讨集前代文词故实，
　　为初学记。坚与父齐聃俱以词学著闻，长姑为太宗充容，次姑为高宗
　　倢妤，并有文藻，议者方之汉世班氏。集三十卷，今存诗九首。
第290笔
源光裕
　　源光裕，乾曜从孙，累官中书舍人，删定开元新格，进尚书左丞，终
　　郑州刺史。诗一首。
第291笔
李元纮
　　李元纮，字大纲，京兆万年人。本姓丙氏，曾祖粲率众归高祖，因赐
　　姓。元纮初为雍州司户，太平公主占民碾硙，元纮断还民，雍州长史
　　窦怀贞惧势，促令改断。元纮大署判后曰：南州可移，此断不可摇。
　　开元初，擢京兆尹，帝欲用为尚书，执政以其资浅，乃拜户部侍郎，
　　同中书门下平章事。元纮当国峻崖，检抑奔竞，家无储积，宋璟尝称
　　之。诗三首。
第292笔
斐漼
　　斐漼，绛州闻喜人，应大礼举，累官监察御史，三迁中书舍人。开元
　　中，拜吏部侍郎，典选数年，多所甄拔，再转黄门侍郎。漼早与张说
　　善，说为相，数荐之，漼长于敷奏，上亦自嘉重，由是擢为吏部尚书
　　，太子宾客。诗四首。
第293笔
刘升
　　刘升，德威之后，能文章，善草隶，官中书舍人。诗一首。
第294笔
萧嵩
　　萧嵩，梁宣帝裔孙，初与陆象先为僚婿。象先，相门子。嵩尚未入仕
　　，相者曰：陆郎十年内，位极人臣，然不及萧郎，一门尽贵，官高多
　　寿。景云元年，嵩为醴泉尉，时象先已为中书侍郎，引为监察御史，
　　骤迁殿中。开元初，拜中书舍人，与王丘、齐澣同列，未之异，独姚
　　崇许其致远。三迁尚书左丞，寻以兵部尚书节度河西，以破吐蕃功。
　　入为中书令，遥领河西节度。终太子太师，年八十余。子衡，尚新昌
　　公主，以三品就养，时论荣之。诗二首。
第295笔
韦抗
　　韦抗，安石从父兄子，弱冠举明经，累官吏部郎中，以清谨著称，迁
　　御史中丞。开元中，自左庶子出为益州长史，入拜黄门侍郎，终刑部
　　尚书。所荐梁升卿、王倕、王焘皆为显人。诗一首。
第296笔
李暠
　　李暠，清河王孝节孙。开元初汝州刺史，入为太常少卿，三迁黄门侍
　　郎，兼太原尹，仍充诸军节度使。俄拜工部尚书，东都留守，持节使
　　吐蕃。既还，金城公主请定汉蕃界，树碑赤岭，以奉使称职，转兵部
　　尚书，终太子少傅。诗一首。
第297笔
韦述
　　韦述，京兆人，家有书二千卷，儿时记览皆遍。缀文，操牍便就。举
　　进士时甚少，仪形眇小，考功郎宋之问曰：韦学士童年有何事业？对
　　曰：性好著书。之问曰：本求异才，果得迁固。开元中，诏马忙素编
　　次图书，乃奏用元行冲、齐澣、王珣、吴兢并述等二十六人，同于秘
　　阁详录四部书。五年而成，述好谱学，又于柳冲姓族系录外，撰开元
　　谱二十卷。张说引为集贤院直学士，累迁尚书工部侍郎。在书府四十
　　年，居史职二十年，勒成国史，事简记详。萧颍士以为谯周、陈寿之
　　流。后陷贼，流渝州卒。诗四首。
第298笔
陆坚
　　陆坚，河南洛阳人，善书。初为汝州参军，再迁通事舍人，以给事中
　　兼学士。初名友悌，明皇嘉其刚正，更赐名，为中书舍人，以集贤学
　　士供儗太厚，议白罢之。张说曰：丽正乃天子礼乐之司，所费细而所
　　益者大，陆生之言，盖未达耶。帝知，遂薄坚。诗一首。
第299笔
程行谌
　　程行谌，与鄠县尉裴子余同舍，行谌以文法称，而子余以儒显。长史
　　陈崇业曰：兰菊异芬，无可废者。诗一首。
第300笔
褚琇
　　褚琇，开元时人。诗一首。
第301笔
裴光庭
　　裴光庭，字连城，绛州闻喜人，行俭之子，母库狄氏，则天时召入宫
　　，甚见亲待，光庭由是累迁太常丞，以武三思婿坐贬郢州司马。开元
　　中，擢兵部郎中，从东封还，拜中书侍郎，同平章事。从谒诸陵，拜
　　侍中，兼吏部尚书，加弘文馆学士。撰瑶山往则，维城前规二篇献之
　　。手制褒美，其为吏部。因行俭长名榜，为循资格，并促选限，任门
　　下省主事[1120]阎麟之专主选官，每麟之裁定，光庭随而下笔，时人
　　语曰：麟之〔口〕（手），光庭〔手〕（口）。博士孙琬以其用循资
　　格非奖劝之道，谥为克。诗一首。
第302笔
宇文融
　　宇文融，京兆万年人。明辨，有吏干。开元初，拜监察御史，充使搜
　　括户口，奏置劝农判官十人，分行天下，颇扰人不便。进御史中丞，
　　出为魏州刺史。请复九河旧道，开稻田以利人，回易陆运。入为鸿胪
　　卿，兼户部侍郎，转黄门侍郎，同中书门下平章事。荐宋璟为右丞相
　　，裴耀卿、许景先为侍郎。甚允朝廷之望，未几罢相，坐事贬严州卒
　　。诗一首。
第303笔
崔沔
　　崔沔，字善冲，京兆长安人。事亲至孝，应制举，高第。俄被黜落者
　　所援，则天令所司重试，沔对策又工于前，为天下第一。岑羲器之曰
　　：今之郄诜也。特荐为左补阙。开元中，拜中书侍郎，出为魏州刺史
　　。征还，分掌十铨，以清直历秘书监。太子宾客，沔深明礼经，详定
　　宗庙笾豆之数及六亲服纪，多所建议。诗一首。
第304笔
崔尚
　　崔尚，登久视六年进士第，官祠部郎中。诗一首。
第305笔
胡皓
　　胡皓，开元中人。张孝暠出塞，皓与张九龄、韩休、崔沔、王翰、贺
　　知章撰送行诗，号朝英集。诗六首。
第306笔
李适之
　　李适之，一名昌，恒山王承干之孙。开元中，累官通州刺史，擢秦州
　　都督，转陕州刺史。入为河南尹，拜御史大夫，历刑部尚书。天宝元
　　年，代牛仙客为左相。李林甫搆之，罢知政事。守太子少保，寻贬宜
　　春太守。诗二首。
第307笔
房琯
　　房琯，字次律，河南人，则天时平章事融之子，以门荫补弘文生。开
　　元中，明皇将封岱岳，琯撰封禅书以献。张说奇其才，授秘书省校书
　　郎，又应堪任县令举，为卢氏令，寻拜监察御史。天宝初，迁主客员
　　外，累宪部侍郎。明皇幸蜀，琯独驰赴行在，上大悦，即日拜文部尚
　　书，同平章事。与左相韦见素等奉册灵武，因陈时事，言词慷慨，肃
　　宗为之改容，诏持节充招讨节度等使，后为贺兰进明所搆，罢相，寻
　　贬邠州刺史。诗一首。
第308笔
李泌
　　李泌，字长源，京兆人，七岁知为文，明皇召令供奉东宫。肃宗即位
　　，参预军国大议，拜银青光禄大夫，仍请还山。代宗朝，召为翰林学
　　士，寻为杭州刺史。德宗幸奉天，征授散骑常侍。贞元中，拜中书侍
　　郎平章事，封邺县侯。集二十卷，今存诗四首。
第309笔
郭子仪
　　郭子仪，华州郑人，以武举起家，后平安禄山、史思明之乱，累官至
　　中书令，封汾阳王，赐号尚父，年八十五卒。赠太师，谥忠武。诗二
　　首。
第310笔
张谔
　　张谔，景龙中登进士第。仕为陈王掾，岐王范雅好儒士，谔与阎朝隐
　　、刘庭琦、郑繇等皆从之游，赋诗饮酒。后坐贬山茌丞。诗十二首。
第311笔
刘庭琦
　　刘庭琦，开元时人，终雅州司户。诗四首。
第312笔
郑繇
　　郑繇，郑州人，嗣圣元年登进士第，开元初为岐王长史。诗二首。
第313笔
韩休
　　韩休，京兆长安人，举贤良，累官礼部侍郎。开元二十一年，拜黄门
　　侍郎，与萧嵩同秉政。休敷陈治道，多鲠直，帝重之，终太子少师，
　　谥文忠。诗三首。
第314笔
许景先
　　许景先，义兴人，举进士，授夏阳尉。神龙初，拜左拾遗，擢中书舍
　　人，与齐澣、王丘、韩休、张九龄更知制诰，俱以文翰见称。开元中
　　，帝自择刺史，景先首中其选。自吏部侍郎出为虢州刺史，卒侍中。
　　诗五首。
第315笔
王丘
　　王丘，字仲山，相州安阳人，举制科中第，自偃师主簿擢监察御史。
　　开元初，迁紫微舍人，吏部侍郎。其奖用如孙逖、张晋明、王泠然，
　　皆一时茂秀。萧〔嵩〕（暠）引与当国，丘固辞，盛推韩休。休秉政
　　，荐为御史大夫，终礼部尚书。诗三首。
第316笔
苏晋
　　苏晋，数岁能属文，作八卦论。吏部侍郎房颖叔、秘书少监王绍，见
　　而叹曰：后来之王粲也。应进士，又举大礼科，皆上第。先天中，累
　　迁中书舍人，崇文馆学士。明皇监国，每有制命，皆晋及贾曾稿定，
　　数进谠言。以父珦年老，乞解职归侍。开元十四年，为吏部侍郎，知
　　选事，多赏拔，终太子左庶子。诗二首。
第317笔
崔禹锡
　　崔禹锡，字洪范，融之子，登显庆三年进士第。开元中，为中书舍人
　　，卒赠定州刺史。诗一首。
第318笔
张嘉贞
　　张嘉贞，蒲州猗氏人，以五经举，补平乡尉。则天召见，与语大悦，
　　擢监察御史，累迁中书舍人。开元中，拜中书令[1137]后出为定州刺
　　史，知北平军事。将行，上自赋诗，诏百僚出饯于上东门外。嘉贞至
　　州，于恒岳庙中立颂，自为文书石，累封河东侯。诗三首。
第319笔
卢从愿
　　卢从愿，字子龚，相州临漳人。弱冠举明经，又应制举，拜右拾遗。
　　历殿中侍御史，累迁中书舍人。睿宗践阼，拜吏部侍郎，精心典选，
　　有美誉。开元末，以吏部尚书致仕。诗二首。
第320笔
袁晖
　　袁晖，以魏知古荐，为左补阙。开元中，马怀素请校正群集，晖自邢
　　州司户参军预焉。诗八首。
第321笔
王光庭
　　王光庭，与张说善。说赠诗云：同居洛阳陌，盖亦洛阳人也。诗二首
　　。
第322笔
徐知仁
　　徐知仁，开元时人。诗一首。
第323笔
席豫
　　席豫，字建侯，襄阳人，徙家河南，进士及第。开元中，累官考功员
　　外郎，典举得士，三迁中书舍人，与韩休、许景先、徐安贞、孙逖相
　　次掌制诰，皆有能名。天宝初，改尚书左丞，检校礼部尚书。明皇登
　　朝元阁赋诗，群臣属和，帝以豫诗最工，诏曰，诗人之首出，作者之
　　冠冕也。诗五首。
第324笔
韩思复
　　韩思复，字绍出，京兆长安人，举秀才高第，调梁府仓曹参军，累迁
　　中书舍人。开元初，擢谏议大夫，出为德州刺史，拜黄门侍郎，迁御
　　史大夫，复出刺襄州，还拜太子宾客，卒谥文。明皇亲题其碑曰：有
　　唐忠孝韩长山之墓。诗一首。
第325笔
刘晃
　　刘晃，开元中人。诗一首。
第326笔
贺知章
　　贺知章，字季真，会稽永兴人，少以文词知名，擢进士，累迁太常博
　　士。开元中，张说为丽正殿修书使，奏请知章入书院，同撰六典及文
　　纂。后转太常少卿，迁礼部侍郎，加集贤院学士，改授工部侍郎，俄
　　迁秘书监。知章性放旷，晚尤纵诞，自号四明狂客。醉后属词，动成
　　卷轴，又善草隶，人共传宝。天宝初，请为道士还乡里，诏赐镜湖剡
　　川一曲，御制诗以赠行，皇太子已下咸就执别，年八十六卒，肃宗赠
　　礼部尚书。诗一卷。
第327笔
裴耀卿
　　裴耀卿，字焕之。守真子，应童子举，为睿宗藩邸典签。开元中，累
　　官济州刺史，再历宣冀二州，入拜户部侍郎。请广漕运，以实关辅。
　　沿河置仓纳粟，又开山陆运以避三门之险。擢黄门侍郎，同平章事，
　　充转运使。迁侍中，终尚书左仆射。诗二首。
第328笔
宋鼎
　　宋鼎，明皇时为襄州刺史。诗二首。
第329笔
崔颂
　　崔颂，开元中，为荆州郡司马。诗一首。
第330笔
孙翃
　　孙翃，尝以监察御史使洪州。张九龄在洪州时，翃与往还。诗一首。
第331笔
徐仁友
　　徐仁友，开元时人。诗一首。
第332笔
苏绾
　　苏绾，尝为书记，与杜审言同时。诗一首。
第333笔
康庭芝
　　康庭芝，为河阴令，与杜审言同时。诗一首。
第334笔
张宣明
　　张宣明，有胆气，富辞翰，为郭元振判官。诗二首。
第335笔
卢崇道
　　卢崇道，睿宗朝为太常卿，坐婿崔湜，流岭南，后私还都下，事败，
　　敕杖至殒。诗一首。
第336笔
包融
　　包融，润州人（一云湖州人）。开元初，与贺知章、张旭、张若虚皆
　　有名，号吴中四士。张九龄引为怀州司马，迁集贤直学士、大理司直
　　。子何、佶，世称二包，各有集。融诗今存八首。（按唐艺文志，融
　　与储光羲皆延陵人。曲阿有余杭尉丁先芝、缑氏主簿蔡隐丘、监察御
　　史蔡希周、渭南尉蔡希寂、处士张彦雄、张潮、校书郎张翚、吏部常
　　选周瑀、长洲尉谈戭。句容有王府参军殷遥、硖石主簿樊晃、横阳主
　　簿沈如筠。江宁有右拾遗孙处玄、处士徐延寿。丹徒有江苏主簿马侹
　　、武进尉申堂搆十八人，皆有诗名。殷璠汇为丹阳集。今存者包融以
　　下十五人。储光羲别见，张彦雄、马侹无考，申堂搆止存句。）
第337笔
丁仙芝（仙一作先）
　　丁仙芝，曲阿人。登开元进士第，为余航尉。诗十四首。
第338笔
蔡隐丘
　　蔡隐丘，曲阿人。缑氏主簿，善书。诗一首。
第339笔
蔡希周
　　蔡希周，曲阿人，监察御史。诗一首。
第340笔
蔡希寂
　　蔡希寂，曲阿人，希周弟，为渭南尉。（一云济南人，官至金部郎中
　　。）诗五首。
第341笔
张潮（一作朝）
　　张潮，曲阿人，大历中处士。诗五首。
第342笔
张翚（一作晕）
　　张翚，曲阿人。开元二十三年进士，为萧颖士同年生，官校书郎。诗
　　二首。
第343笔
周瑀
　　周瑀，曲阿人，吏部常选。诗三首。
第344笔
谈戭
　　谈戭，曲阿人，长洲尉。诗一首。
第345笔
殷遥
　　殷遥，句容人。天宝间，忠王府曹参军。诗五首。
第346笔
沈如筠
　　沈如筠，句容人，横阳主簿。诗四首。
第347笔
孙处玄（一作立）
　　孙处玄，江宁人，则天长安中，官左拾遗。神龙初，论时事不合，归
　　里。开元初，荐不起。诗二首。
第348笔
徐延寿（徐一作余）
　　徐延寿，江宁人，开元间处士。诗三首。
第349笔
樊晃（一作光）
　　樊晃，句容人，硖石主簿。诗一首。
第350笔
李憕
　　李憕，太原文水人，举明经。开元初，为咸阳尉。张说为并州长史太
　　平军大使时，引憕常在幕下，后为宇文融判官，括田课最，迁监察御
　　史，历给事中，河南少尹。天宝初，出为清河太守，改尚书右丞、京
　　兆尹，转光禄卿、东都留守，迁礼部尚书。安禄山陷长安，遇害，赠
　　司徒，谥忠烈。诗三首。
第351笔
李邕
　　李邕，字泰和，广陵江都人，兰台郎善之子。长安中，李峤、张廷珪
　　荐其词高行直，拜左拾遗。宋璟劾奏二张，邕于天后前抗言助之。开
　　元初，历殿中侍御史，执政忌其才，频被贬斥，后为北海太守。李林
　　甫傅以罪，杖杀之。邕早擅才名，尤长碑颂，虽贬职在外，中朝衣冠
　　及天下寺观，多赍金帛往求其文，馈遗至钜万。自古鬻文获财，未有
　　此比。尝撰六公咏，杜甫八哀诗所谓朗咏六公篇，忧来发蒙蔽是也，
　　今不传。存诗四首。
第352笔
王湾
　　王湾，洛阳人，登先天进士第。开元初，为荥阳主簿。马怀素请校正
　　群籍，召学涉之士，分部譔次，湾在选。中秘书罢譔，又与陆绍伯等
　　同校丽正院书，终洛阳尉。湾词翰早著，其海日生残夜，江春入旧年
　　之句，当时称最。张说手题于政事堂，每示能文，令为楷式。诗十首
　　。
第353笔
史青
　　史青，零陵人，聪敏强记。开元初，上书自荐能诗，云子建七步，臣
　　五步之内可塞明诏。明皇试以除夕上元竹火笼等诗，应口而出，上称
　　赏，授左监门卫将军。今存诗一首。
第354笔
王泠然
　　王泠然，开元五年登第，王丘典吏部选时，尝被奖拔，官校书郎，急
　　于仕进。有上张说书：称公之用人，盖已多矣。仆之思用，其来久矣
　　。仆虽不佞，亦相公一株桃李也。诗四首。
第355笔
张子容
　　张子容，先天二年擢进士第，为乐城尉，与孟浩然友善。诗一卷。
第356笔
张旭
　　张旭，苏州吴人。嗜酒，善草书，每醉后号呼狂走，乃下笔，或以头
　　濡墨而书，既醒，自视以为神，世呼为张颠。初仕为常熟尉，自言始
　　见公主担夫争道，又闻鼓吹而得笔法意，观公孙大娘舞剑器，乃尽其
　　神。时以李白诗歌、旭草书、及裴旻剑舞为三绝。诗六首。
第357笔
贺朝
　　贺朝，越州人，官止山阴尉。诗八首。
第358笔
万齐融
　　万齐融，越州人，官昆山令。诗四首。（按旧唐书文苑传云：神龙中
　　，贺知章与贺朝万、齐融、张若虚、邢巨、包融，俱以吴越之士，文
　　辞俊秀，名扬于上京，人间往往传其文。朝万止山阴尉，齐融昆山令
　　，盖以万字属上文，作贺朝万，及考唐人所选国秀、搜玉二集，俱作
　　万齐融、贺朝，今仍之。）
第359笔
邢巨
　　邢巨，扬州人。开元七年，中文辞雅丽科，官监察御史。诗二首。
第360笔
张若虚
　　张若虚，扬州人，兖州兵曹，与贺知章、张旭、包融，号吴中四士。
　　诗二首。
第361笔
薛业
　　薛业，天宝间处士，西游庐山，赵补阙骅、王侍御定、张评事有略，
　　各以文为赠。独孤及尝称其敦于诗，困于学，敏于行，口弗言禄，禄
　　亦不及，识其真者，以为永叹。诗二首。
第362笔
孙逖
　　孙逖，河南人。开元中，三擅甲科，擢左拾遗，表举幕职。入为集贤
　　院修撰，改考功员外郎，迁中书舍人，典诏诰，判刑部侍郎，终太子
　　詹事。谥曰文。集二十卷，今编诗一卷。
第363笔
崔国辅
　　崔国辅，吴郡人。开元中，应县令举，授许昌令，累迁集贤直学士，
　　礼部员外郎，后坐事贬晋陵郡司马。诗一卷。
第364笔
崔珪
　　崔珪，贝丘人。开元中，官太子詹事，与兄中书舍人琳，弟光禄卿瑶
　　，俱列棨戟，世号三戟崔家。诗一首。
第365笔
杨浚
　　杨浚，官校书郎。开元中，尝作圣典三卷之上。诗三首。
第366笔
刘晏
　　刘晏，字士安，曹州南华人。年七岁，举神童，累官殿中侍御史，迁
　　度支郎中，杭陇华三州刺史，寻迁河南尹，入为京兆尹，再拜户部侍
　　郎，举颜真卿以自代。宝应二年，迁吏部尚书平章事，领度支盐铁转
　　运租庸使。坐事罢相，诸使如故。晏以转运为己任，开三门渠津遗迹
　　，岁运米数百万石，以济关中。晏理家俭约，而重交敦旧，视事敏速
　　，乘机无滞。在职十余年，权势之重，邻于宰相，后为杨炎诬构死。
　　诗二首。
第367笔
袁瓘
　　袁瓘，明皇时官赣县尉。诗二首。
第368笔
李昂
　　李昂，开元中考功员外郎。诗二首。
第369笔
库狄履温
　　库狄履温，官尚书员外郎，兼充节度判官。开元九年宇文融括田时，
　　奏置劝农判官，以履温等二十九人并摄御史，分行天下。诗一首。
第370笔
寇坦
　　寇坦，开元时人。诗二首。
第371笔
李林甫
　　李林甫，高祖从父弟之孙。初为千牛直长，其舅姜皎深爱之。开元初
　　，迁太子中允，与源乾曜有姻亲。乾曜执政，其子絜为林甫求司门郎
　　中，乾曜薄其为人，不许。后宇文融引为御史，历吏部侍郎。执政荐
　　其有宰相才，即拜黄门侍郎平章事，再进兵部尚书，寻代张九龄为中
　　书集贤殿大学士。林甫性沈密，城府深阻，多猜忌，能阴中人。秉钧
　　二十年，朝野侧目，素寡学术，其题尺皆郭慎微、苑咸代为之。今存
　　诗三首。
第372笔
杨炎
　　杨炎，字公南，凤翔人。初为河西节度掌书记，拜起居舍人，历礼部
　　郎中，迁中书舍人，与常衮并掌纶诰。衮长于除书，炎善于德音，时
　　称常杨。进吏部侍郎，坐附元载，贬道州司马。德宗即位，崔佑甫荐
　　其文学器用，上亦自闻其名，拜门下侍郎同平章事，再贬崖州司马。
　　炎初奏请内府租赋仍归左藏库，及定两税法，颇有嘉声。专政后，惟
　　务报雠搆害，意为爱憎，卒至赐死。集十卷，今存诗二首。
第373笔
元载
　　元载，字公辅，岐山人。嗜学好属文，以明庄、老、文、列四子之学
　　，策入高科。初授新平尉，历度支郎中。肃宗嘉其奏对，委以国计，
　　充使江淮，都领漕挽。俄迁户部侍郎度支使，并诸道转运使，以附李
　　国辅。迁中书侍郎同平章事，排去忠良，引用食猥。大历中，以贿败
　　，伏诛。集十卷，今存诗一首。
第374笔
陈希烈
　　陈希烈，宋州人，长于名理。开元中，于禁中讲老易，累迁至秘书少
　　监，代张九龄专判集贤院事。明皇凡有撰述，必经其手。李林甫知上
　　睠待，乃引为宰相，宠遇侔于林甫。后为杨国忠所嫉，罢知政事。禄
　　山之乱，受伪命为中书令，论陷贼罪当死，肃宗以旧恩特原之，长流
　　合浦郡。诗三首。
第375笔
张渐
　　张渐，循之从子也。天宝中，杨国忠辟为幕佐，与窦华、宋昱、郑昂
　　、魏仲犀同列，官至翰林学士。国忠败，坐诛。诗一首。
第376笔
宋昱
　　宋昱，天宝中为中书舍人，以附杨国忠，赀产甚富，为乱兵所杀。诗
　　三首。
第377笔
卢象
　　卢象，字纬卿，汶水人。开元中，由前进士补秘书郎，转右卫仓曹掾
　　，丞相张九龄深器之，擢左补阙、河南府司录、司勋员外郎，名盛气
　　高，少所卑下，为飞语所中，左迁齐邠郑三郡司马，入为膳部员外郎
　　。禄山之乱，象受伪暑，贬永州司户，起为主客员外郎，道病卒。集
　　十二卷，今编诗一卷。
第378笔
卢鸿一（新唐书作卢鸿）
　　卢鸿一，字浩然，范阳人，徙家洛阳。少有学业，颇善籀篆楷隶，隐
　　于嵩山。开元中，以谏议大夫召，鸿一固辞，乃听还山。诗十首，编
　　为一卷。
第379笔
徐安贞
　　徐安贞，初名楚璧，龙丘人，应制举，一岁三登甲科。开元中，为中
　　书舍人、集贤院学士。帝属文，多令视草，终中书侍郎，与李林甫同
　　用事。天宝后，避罪衡山岳寺，李邕识之，因载北归，行至长沙，谓
　　其守曰：潇湘逢故人，若幽谷之睹太阳，不然，委填岩穴矣。诗十一
　　首。
第380笔
崔翘
　　崔翘，融之子。开元中，与兄禹锡相次为中书舍人，历礼部侍郎，赠
　　荆州大都督。诗三首。
第381笔
梁升卿
　　梁升卿，与张九龄善，涉学工书，尤长八分书。东封朝觐碑，为时绝
　　笔。历广州都督。诗一首。
第382笔
吴巩
　　吴巩，少微子，以文行知名。开元中，为中书舍人。诗一首。
第383笔
陆海（一作孙海）
　　陆海，余庆之孙，有才思，与陈子昂、卢藏用为方外十友。工于五言
　　，为贺知章所赏。性岩峻，不附权要。自省郎出牧潮州。存诗二首。
第384笔
裴士淹
　　裴士淹，开元末，尝为郎官。诗一首。
第385笔
李元操
　　李元操，开元初诗人，诗一首。
第386笔
顾朝阳
　　顾朝阳，开元中人，诗一首。
第387笔
陶岘
　　陶岘，潜之裔孙。开元中，家于昆山，与孟彦深、孟云卿、焦遂游。
　　尝制三舟，一舟自载，一舟供宾客，一舟置饮馔。有女乐一部，奏
　　清商之曲，逢山泉则穷其景物，吴越之士，谓之水仙。诗一首。
第388笔
王维
　　王维，字摩诘，河东人。工书画，与弟缙俱有俊才。开元九年，进士
　　擢第，调太乐丞，坐累为济州司仓参军，历右拾遗、监察御史、左补
　　阙、库部郎中，拜吏部郎中。天宝末，为给事中。安禄山陷两都，维
　　为贼所得，服药阳瘖，拘于菩提寺。禄山宴凝碧池，维潜赋诗悲悼，
　　闻于行在。贼平，陷贼官三等定罪，特原之，责授太子中允，迁中庶
　　子、中书舍人，复拜给事中，转尚书右丞。维以诗名盛于开元、天宝
　　间，宁薛诸王驸马豪贵之门，无不拂席迎之。得宋之问辋川别墅，山
　　水绝胜。与道友裴迪，浮舟往来，弹琴赋诗，啸咏终日，笃于奉佛，
　　晚年长斋禅诵。一日，忽索笔作书数纸，别弟缙及平生亲故，舍笔而
　　卒，赠秘书监。宝应中，代宗问缙，朕常于诸王坐闻维乐章，今存几
　　何，缙集诗六卷，文四卷，表上之。敕答云，卿伯氏位列先朝，名高
　　希代，抗行周雅，长揖楚辞，诗家者流，时论归美，克成编录，叹息
　　良深。殷璠谓维诗词秀调雅，意新理惬，在泉成珠，著壁成绘。苏轼
　　亦云，维诗中有画，画中有诗也。今编诗四卷。
第389笔
王缙
　　王缙，字夏卿，与兄维早以文翰著称，连应草泽及文辞清丽科，累授
　　侍御史，武部员外。禄山乱，选为太原少尹，与李光弼同守太原，有
　　谋略，加宪部侍郎。广德二年，拜黄门侍郎同平章事，寻持节行营，
　　历诸镇。大历中召还，拜门下侍郎，复知政事，以附元载，连贬刺史
　　，后除太子宾客，〔分〕（留）司东部，诗八首。
第390笔
裴迪
　　裴迪，关中人，初与王维、崔兴宗居终南，同倡和。天宝后，为蜀州
　　刺史，与杜甫、李颀友善，尝为尚书省郎。诗二十[1311]九首。
第391笔
崔兴宗
　　崔兴宗，与王维、裴迪俱居终南，后官右补阙。诗五首。
第392笔
苑咸
　　苑咸，成都人，举进士登第，为李林甫书记。开元末上书，拜司经校
　　书、中书舍人，尝为孙逖草除庶子诏。议者以为知言。王维尝谓舍人
　　能书梵字，兼达梵音，曲尽其妙，诗二首。
第393笔
丘为
　　丘为，苏州嘉兴人，事继母孝，常有灵芝生堂下。累官太子右庶子，
　　致仕，给俸禄之半以终身，年八十余，母尚无恙。及居忧，观察使韩
　　滉以致仕官给禄，所以惠养老臣，不可在丧而异。惟罢春秋羊酒，卒
　　年九十六。与刘长卿善，其赴上都也，长卿有诗送之，亦与王维为友
　　。诗十三首。
第394笔
赵骅（一作瞱）
　　赵骅，字云卿，邓州穰人。开元中，举进士，连擢科第，官至秘书少
　　监，诗一首。
第395笔
崔颢
　　崔颢，汴州人。开元十一年，登进士第，有俊才，累官司勋员外郎。
　　天宝十三年卒，诗一卷。
第396笔
祖咏
　　祖咏，洛阳人。登开元十二年进士第，与王维友善。诗一卷。
第397笔
李颀
　　李颀，东川人，家于颖阳，擢开元十三年进士第，官新乡尉。集一卷
　　，今编诗三卷。
第398笔
綦毋潜
　　綦毋潜，字季通，荆南人。开元十四年登进士第，由宜寿尉入为集贤
　　待制，迁右拾遗，终著作郎。诗一卷。
第399笔
储光羲
　　储光羲，兖州人。登开元中进士第，又诏中书试文章，历监察御史。
　　禄山乱后，坐陷贼贬官。集七十卷，今编诗四卷。
第400笔
王昌龄
　　王昌龄，字少伯，京兆人。登开元十五年进士第，补秘书郎。二十二
　　年，中宏词科，调汜水尉，迁江宁丞，晚节不护细行，贬龙标尉卒。
　　昌龄诗绪密而思清，与高适、王〔之涣〕（涣之）齐名，时谓王江宁
　　。集六卷。今编诗四卷。
第401笔
常建
　　常建，开元中进士第。大历中，为盱眙尉。诗似初发通庄，却寻野径
　　，百里之外，方归大道，其旨远，其兴僻，佳句辄来，唯论意表，沦
　　于一尉，士论悲之。诗一卷。
第402笔
杜𬱟（一作颜）
　　杜𬱟，开元十五年同王昌龄登第。诗二首。
第403笔
李嶷
　　李嶷，开元十五年进士第，官左武卫录事，殷璠称其诗鲜洁有规矩。
　　其少年行三首，词虽不多，翩翩然侠气在目。今存诗六首。
第404笔
崔亘
　　崔亘，开元二十四年登进士第。诗一首。
第405笔
蒋维翰（蒋一作薛）
　　蒋维翰，登开元进士第，诗五首。
第406笔
万楚
　　万楚，登开元进士第。诗八首。
第407笔
范朝
　　范朝，开元中进士。诗二首。
第408笔
杨颜
　　杨颜，登开元进士第。诗一首。
第409笔
王𬤇
　　王𬤇，登开元进士第，官右补阙。诗六首。
第410笔
王岳灵
　　王岳灵，登开元进士第。天宝中，累官至监察御史。诗一首。
第411笔
周万（一作吉万）
　　周万，其先汝南人，后徙居永安黄冈。宣州刺史择从之子。开元末登
　　第，诗一首。
第412笔
陶翰
　　陶翰，润州人。开元十八年擢进士第，又擢宏词科，以冰壶赋得名，
　　官礼部员外郎。诗一卷。
第413笔
韦应物
　　韦应物，京兆长安人。少以三卫郎事明皇，晚更折节读书。永泰中，
　　授京兆功曹，迁洛阳丞。大历十四年，自鄠令制除栎阳令，以疾辞不
　　就。建中三年，拜比部员外郎，出为滁州刺史，调江州，追赴阙，改
　　左司郎中，复出为苏州刺史。应物性高洁，所在焚香扫地而坐，唯顾
　　况、刘长卿、丘丹、秦系、皎然之俦，得厕宾客，与之酬唱，其诗闲
　　澹简远，人比之陶潜，称陶韦云。集十卷，今编诗十卷。
第414笔
孟彦深
　　孟彦深，字士源，登天宝二年进士第，为武昌令。元结居樊上，〔尝
　　〕（常）作退谷铭曰：干进之客，不得游之。又作杯湖铭曰：为人厌
　　者，勿泛杯湖。孟士源尝黜官，无情干进。在武昌，不为人厌，可游
　　退谷，可泛杯湖矣，诗一首。
第415笔
刘湾
　　刘湾，字灵源，西蜀人，天宝进士。禄山之乱，以待御史居衡阳，与
　　元结相友善，诗六首。
第416笔
孙昌胤
　　孙昌胤，登天宝进士第，柳宗元与韦中立书，称其为子举冠礼事，人
　　以为迂，诗四首。
第417笔
乔琳
　　乔琳，太原人，天宝间举进士，累授兴平尉。郭子仪辟为节度掌书记
　　，拜监察御史，贬巴州司户。历果、绵、遂三州刺史，入为大理少卿
　　、国子祭酒。又出为怀州刺史，以张涉称引，拜御史大夫平章事，后
　　受朱泚伪署，伏诛。诗一首。
第418笔
浑柳
　　柳浑，字夷旷，一字惟深，本名载，襄州人，天宝初，擢进士第。大
　　历中，累官至尚书右丞，贞元三年，以兵部侍郎同中书门下平章事。
　　集十卷，今存诗一首。
第419笔
张谓
　　张谓，字正言，河南人。天宝二年登进士第，乾元中，为尚书郎，大
　　历间，官至礼部侍郎、三典贡举。诗一卷。
第420笔
岑参
　　岑参，南阳人，文本之后。少孤贫，笃学，登天宝三载进士第。由率
　　府参军累官右补阙。论斥权佞，改起居郎。寻出为虢州长史，复入为
　　太子中允。代宗总戎陕服，委以书奏之任，由库部郎出刺嘉州。杜鸿
　　渐镇西川，表为从事，以职方郎兼侍御史领幕职，使罢，流寓不还，
　　遂终于蜀。参诗辞意清切，迥拔孤秀，多出佳境。每一篇出，人竞传
　　写，比之吴均、何逊焉。集八卷，今编四卷。
第421笔
沈宇
　　沈宇，太子洗马。诗三首。
第422笔
张鼎
　　张鼎，司勋员外郎。诗三首。
第423笔
薛奇童（一作章）
　　薛奇童，大理司直。诗七首。
第424笔
杨谏
　　杨谏，永乐丞。诗二首。
第425笔
张万顷
　　张万顷，开宝间进士。诗三首。
第426笔
沈颂
　　沈颂，无钖尉。诗六首。
第427笔
梁锽
　　梁锽，官执戟，天宝中人。诗十五首。
第428笔
杜俨
　　杜俨，新安丞。诗一首。
第429笔
赵良器
　　赵良器，兵部员外。诗二首。
第430笔
黄麟
　　黄麟。金部员外郎。诗一首。
第431笔
郭向
　　郭向，太子尉。诗一首。
第432笔
郭良
　　郭良，金部员外郎。诗二首。
第433笔
王乔
　　王乔，安定太守。诗一首。
第434笔
徐九皋
　　徐九皋，河阴尉。诗五首。
第435笔
阎宽
　　阎宽，醴泉尉。诗五首。
第436笔
李收（一作牧）
　　李收，右武卫（一作左威卫）录事。诗二首。
第437笔
程弥纶
　　程弥纶，开宝间进士。诗一首。
第438笔
屈同仙（一作屈同）
　　屈同仙，千牛兵曹。诗二首。
第439笔
豆卢复
　　豆卢复，前崇玄生。诗二首。
第440笔
荆冬情
　　荆冬情，校书郎。诗一首。
第441笔
梁洽
　　梁洽，开宝间进士。诗一首。
第442笔
郑绍
　　郑绍，武进尉。诗一首。
第443笔
朱斌
　　朱斌，处士。诗一首。
第444笔
梁德裕
　　梁德裕，四门助教。诗二首。
第445笔
常非月
　　常非月，西河尉。诗一首。
第446笔
张良璞
　　张良璞，长安尉。诗一首。
第447笔
孙欣
　　孙欣，开宝间人。诗一首。
第448笔
王羡门
　　王羡门，开宝间人。诗一首。
第449笔
芮挺章
　　芮挺章，国子进士。天宝三年编国秀集，集中并载挺章诗二首。
第450笔
楼颖
　　楼颖，天宝中进士，作国秀集序。诗五首。
第451笔
李康成
　　李康成，天宝中，与李、杜同时。其赴使江东，刘长卿有诗送之。尝
　　撰玉台后集。自陈后主、隋炀帝、江总、庾信、沈宋、王、杨、卢、
　　骆而下二百九人，诗六百七十首，汇为十卷，自载其诗八篇，今存四
　　首。
第452笔
杨贲
　　杨贲，天宝三年登第。诗一首。
第453笔
李清
　　李清，登天宝十二年进士第。诗一首。
第454笔
陈季
　　陈季，天宝十五年及第。诗二首。
第455笔
王邕
　　王邕，天宝进士。诗二首。
第456笔
庄若讷
　　庄若讷，天宝进士。诗一首。
第457笔
魏璀
　　魏璀，天宝进士。诗一首。
第458笔
王𩔪
　　王𩔪，永州太守。诗一首。
第459笔
窦冀
　　窦冀，官御史。诗一首。
第460笔
鲁收
　　鲁收，大历时人。诗一首。
第461笔
朱逵（一作遥）
　　朱逵，处士。诗一首。
第462笔
许瑶
　　许瑶，官御史。诗一首。
第463笔
包佶
　　包佶，字幼正，天宝六年及进士第。累官谏议大夫，坐善元载贬岭南
　　。刘晏奏起为汴东两税使，晏罢，以佶充诸道盐铁轻货钱物使，迁刑
　　部侍郎，改秘书监，封丹阳郡公。诗一卷。
第464笔
李嘉祐
　　李嘉祐，字从一，赵州人，天宝七年擢第。授秘书正字，坐事谪鄱江
　　令，调江阴，入为中台郎。上元中，出为台州刺史。大历中，复为袁
　　州刺史。与严维、刘长卿、冷朝阳诸人友善。为诗丽婉，有齐梁风。
　　集一卷，今编诗二卷。
第465笔
包何
　　包何，字幼嗣，润州延陵人。融之子，与弟佶齐名，世称二包。登天
　　宝进士第。大历中，为起居舍人，诗一卷。
第466笔
贾邕
　　贾邕，天宝九年进士第。诗一首。
第467笔
刘舟（一作冉）
　　刘舟，天宝中登进士第。诗一首。
第468笔
长孙铸
　　长孙铸，天宝十二年登进士第。诗一首。
第469笔
房白
　　房白，天宝中登进士第。诗一首。
第470笔
元晟
　　元晟，河南府进士。诗一首。
第471笔
刘太冲
　　刘太冲，彭城人，天宝十二年进士第。诗一首。
第472笔
姚发[2176]
　　姚发，天宝十二年登进士第。诗一首。
第473笔
郑愕
　　郑愕，天宝十二年登进士第。诗一首。
第474笔
殷少野
　　殷少野，天宝十二（一作六）年登进士第。诗一首。
第475笔
邬载
　　邬载，天宝十二年登进士第。诗一首。
第476笔
皇甫曾
　　皇甫曾，字孝常，冉母弟也。天宝十二载登进士第，历侍御史，坐事
　　徙舒州司马、阳翟令。诗名与兄相上下，当时比张氏景阳、孟阳云。
　　集一卷，今编诗一卷。
第477笔
高适
　　高适，字达夫，渤海蓨人，举有道科，释褐封丘尉，不得志，去游河
　　石，哥舒翰表为左骁卫兵曹，掌书记。进左拾遗，转监察御史。潼关
　　失守，适奔赴行在，擢谏议大夫，节度淮南，李辅国谮之。左授太子
　　少詹事，出为蜀、彭二州刺史。进成都尹、剑南西川节度使。召为刑
　　部侍郎，转散骑常侍，封渤海县侯。永泰二年卒，赠礼部尚书，谥曰
　　忠。适喜功名，尚节义。年过五十，始学为诗。以气质自高，每吟一
　　篇，已为好事者传诵。开、宝以来，诗人之达者，惟适而已。集二卷
　　，今编四卷。
第478笔
李岘
　　李岘，信安郡王祎之第三子。乐善下士，以门荫入仕，历京兆府尹
　　。天宝中，杨国忠恶其不附己，出为长沙太守。时京兆雨灾，米麦
　　踊贵，百姓谣曰：欲得米粟贱，无过追李岘。其为政得人心如此。
　　乾元二年，拜中书侍郎同平章事。坐言事切直，谪蜀州刺史。代宗
　　召为礼部尚书，寻复知政事。初收东京，按治逆党，多所全活。终
　　衢州刺史。集一卷，今存诗一首。
第479笔
李栖筠
　　李栖筠，字贞一，世为赵人，吉甫之父。举进士、高第，调冠氏主簿
　　。太守李岘视若布衣交，擢殿中侍御史，为李岘三司判官。三迁吏部
　　员外郎、判南曹，累进工部侍郎。元载忌之，出为常州刺史，以治行
　　，加银青光禄大夫，封赞皇县子，拜浙西都团练观察使，寻为御史大
　　夫，力抗权邪。卒，赠吏部尚书。栖筠喜将善，而乐人攻己短，为天
　　下士所归，称赞皇公。诗二首。
第480笔
徐浩
　　徐浩，字季海，越州人。少举明经，工草隶。以张说荐，为丽正殿校
　　理，三迁右拾遗。张守珪表佐幽州幕，改监察御史，历宪部郎中。肃
　　宗即位，拜中书舍人。时天下事殷，诏令俱出其手，文词赡给。加尚
　　书右丞，除国子祭酒。寻贬卢州长史，代宗征还，仍拜中书舍人，迁
　　工部侍郎、岭南节度观察使，又为吏部侍郎、集贤殿学士，为李栖筠
　　所弹，贬明州别驾，终彭王傅，卒赠太子少师。世称其书法如怒猊抉
　　石，渴骥奔泉。诗二首。
第481笔
薛令之
　　薛令之，闽之长溪人。肃宗为太子时，令之以右补阙兼侍读，积岁不
　　迁，乃弃官，徒步归乡里。及肃宗即位，以旧恩召，而令之已前卒。
　　诗二首。
第482笔
邹绍先
　　邹绍先，刘长卿同时人。曾为河南判官，与长卿相往还。诗一首。
第483笔
李穆
　　李穆，刘长卿婿。诗一首。
第484笔
冯著
　　冯著，韦应物同时人。尝受李广州署为录事，应物有诗以送其行。诗
　　四首。
第485笔
王迥
　　王迥，家鹿门，号白云先生，与孟浩然善。诗一首。
第486笔
李晔
　　李晔，宗室子。官弘农太守、宗正卿。贾至常为撰制词。诗一首。
第487笔
敬括
　　敬括，字叔弓，河东人。少以文词称乡，举进士，又应制登科，累官
　　右拾遗、内供奉、殿中侍御史。天宝末，以不附杨国忠，出为刺史，
　　迁给事中、兵部侍郎、大理卿。大历初，诏选循良为近辅，以括为同
　　州刺史，入为御史大夫。卒。诗一首。
第488笔
刘长卿
　　刘长卿，字文房，河间人，开元二十一年进士。至德中，为监察御史
　　，以检校祠部员外郎为转运使判官，知淮南鄂岳转运留后，鄂岳观察
　　使吴仲孺诬奏，贬潘州南邑尉，会有为之辩者，除睦州司马，终随州
　　刺史。以诗驰声上元、宝应间，权德舆〔尝〕（常）谓为五言长城，
　　皇甫湜亦云，诗未有刘长卿一句，已呼宋玉为老兵，其见重如此。集
　　十卷，内诗九卷，今编诗五卷。
第489笔
颜真卿
　　颜真卿，字清臣，京兆长安人。博学，工辞章，事亲孝。开元中举进
　　士，又擢制科，调醴泉尉，累迁殿中侍御史，忤宰相杨国忠。出为平
　　原太守，安禄山反，河朔尽陷，独平原城守具备，使司兵参军李平驰
　　奏，明皇大喜，即拜户部侍郎。肃宗即位灵武，真卿数遣使以蜡丸裹
　　书陈事，拜工部尚书，兼御史大夫，为河北招讨采访处置使。至德二
　　年，朝于凤翔，授宪部尚书，迁御史大夫。军国之事，知无不言，为
　　宰相所忌。出为冯翊太守，改蒲州刺史，御史唐旻诬劾，贬饶州刺史
　　，旋拜浙西节度使，召入为刑部侍郎，李辅国衔之，贬蓬州长史。代
　　宗立，起为户部侍郎，除荆南节度使，未行，改尚书右丞，寻除检校
　　刑部尚书，兼御史大夫，封鲁国工，与元载不合，贬峡州别驾，改吉
　　州司马，迁抚湖二州刺史。载诛，擢刑部尚书，进吏部。卢杞当国，
　　益恶之，改太子太师。李希烈陷汝州，杞奏遣真卿往谕，拘胁累岁，
　　不屈而死，赠司徒，谥文忠。真卿立朝正色，刚而有礼，非公言直道
　　，不萌于心。天下不以姓名称，而独曰鲁公。善正草书，笔力遒婉，
　　世宝传之，诗一卷。
第490笔
李华
　　李华，字遐叔，赞皇人。开元中，第进士，擢宏辞科，累官监察御史
　　，右补阙。以受安禄山伪署，贬杭州司户。上元中，召为左补阙，司
　　封员外郎，华称疾不拜。李岘领选江南，表置幕府，擢检校吏部员外
　　郎。苦风痺，去官，客隐山阳，勒子弟力农，安余穷槁，大历初年卒
　　。集三十卷，今编诗一卷。
第491笔
萧颖士
　　萧颖士，字茂挺，开元中，对策第一，补秘书正字，奉使括遗书赵卫
　　间。淹久不报，为有司劾免，留客濮阳教授，时号萧夫子。召为集贤
　　校理，宰相李林甫怒其不下己，调广陵参军事，史官韦述荐颖士自代
　　，召诣史馆待制。林甫愈见疾，遂免官，寻调河南府参军事，山南节
　　度使源洧辟掌书记。洧卒，崔圆署为扬州功曹参军，至官信宿去，后
　　客死汝南逆旅，门人私谥曰文元先生。颖士乐闻人善，以推引后进为
　　己任，所奖目皆为名士。集十卷，今编诗一卷。
第492笔
崔曙
　　宋州人，开元二十六年登进士第，以试明堂火珠诗得名，诗一卷。
第493笔
王翰
　　王翰，字子羽，晋阳人。登进士第，举直言极谏，调昌乐尉，复举超
　　拔群类，召为秘书正字，擢通事舍人，驾部员外，出为汝州长史，改
　　仙州别驾，日与才士豪侠饮乐游畋，坐贬道州司马卒。集十卷，今存
　　诗一卷。
第494笔
孟云卿
　　孟云卿，河南人，一曰武昌人，第进士，为校书郎，与杜甫、元结友
　　善。诗一卷。
第495笔
张巡
　　张巡，蒲州河东人。开元末，举进士第三，以书判拔萃入等。天宝中
　　，为真源令。禄山之乱，巡起兵讨贼，后至睢阳，与太守许远婴城固
　　守经年，乏食，城陷死之。巡博通群书，为文操纸笔立就，有谢金吾
　　表云：想峨眉之碧峰，豫游西蜀，追绿耳于悬圃，保寿南山，臣被围
　　四十七日，凡一千八百余战。当臣效命之时，是贼灭亡之日。文辞悲
　　壮，读者哀之。诗二首。
第496笔
张抃
　　张抃，滑人，与张巡固守睢阳，城陷，死难者三十六人，抃其一也。
　　宋汪应辰作庙记云：初显于湖湘间，后及江右，至玉山，皆祀之。碑
　　载诗一首。
第497笔
贺兰进明
　　贺兰进明，开元十六年登进士第。禄山乱，以御史大夫为节度使，守
　　临淮。张巡被围睢阳，遣南霁云乞师。进明嫉巡声威，不应，巡遂陷
　　没。肃宗时，为北海太守，诣行在，上以为南海太守，摄御史大夫，
　　岭南节度使，后贬秦州司马。诗七首。
第498笔
闾丘晓
　　阎丘晓，为濠州刺史，禄山之乱，张镐檄之救宋州张巡围，以后期杖
　　死，诗一首。
第499笔
庾光先
　　庾光先，新野人，官至吏部侍郎，尝陷安禄山，不受伪署。诗一首。
第500笔
韦丹
　　韦丹，字文明，京兆万年人。早孤，从外祖颜真卿学，擢明经，调安
　　远令，以让庶兄，入紫阁山，复举五经高第。顺宗为太子时，以殿中
　　侍御史为舍人，寻拜司封郎中，使新罗，故事鬻州县官十人，以便其
　　私，号私觌官，丹曰：使外国不足以赀，宜上请，安有卖官受钱。奏
　　闻，帝命有司与之，还为容州刺史，迁河南少尹，召拜谏议大夫。奏
　　刘辟当诛，宪宗褒美，使代李康为剑南东川节度使。丹至汉中，上言
　　康守方尽力，不可易，乃征还，终江南西道观察使。宣宗读元和实录
　　，见丹政事卓然，诏上丹功状，刻于碑，谓宰相周墀曰：丹有子否，
　　与好官，乃拜其子宙为侍御史，三迁度支郎中。丹有诗二首。
第501笔
萧昕
　　萧昕，字中明，梁鄱阳王七世孙，居河南，中博学宏词科，调寿安尉
　　，累迁左补阙，从明皇幸蜀，奉册于灵武。代宗立，进中书舍人，礼
　　部侍郎。德宗朝，以太子太师致仕。诗二首。
第502笔
李希仲
　　李希仲，赵郡人。天宝初，宰偃师，范阳兵起，挈家避乱，入江淮。
　　诗三首。
第503笔
杨志坚
　　杨志坚，临川人，与颜真卿同时。诗一首。
第504笔
孟浩然
　　孟浩然，字浩然，襄阳人。少隐鹿门山，年四十，乃游京师，常于太
　　学赋诗，一坐嗟伏，与张九龄、王维为忘形交。维私邀入内署，适明
　　皇至，浩然匿床下，维以实对，帝喜曰：朕闻其人而未见也，诏浩然
　　出，诵所为诗，至不才明主弃。帝曰：卿不求仕，朕未〔尝〕（常）
　　弃卿，奈何诬我，因放还。采访使韩朝宗约浩然偕至京师，欲荐诸朝
　　，会与故人剧饮懽甚，不赴，朝宗怒，辞行，浩然亦不悔也。张九龄
　　镇荆州，署为从事。开元末，疽发背卒，浩然为诗，伫兴而作，造意
　　极苦，篇什既成，洗削凡近，超然独妙。虽气象清远，而采秀内映，
　　藻思所不及。当明皇时，章句之风大得建安体，论者推李杜为尤，介
　　其间能不愧者，浩然也。集三卷，今编诗二卷。
第505笔
李白
　　李白，字太白，陇西成纪人，凉武昭王暠九世孙，或曰山东人，或曰
　　蜀人。白少有逸才，志气宏放，飘然有超世之心。初隐岷山，益州长
　　史苏颋见而异之曰：是子天才英特，可比相如。天宝初，至长安，往
　　见贺知章，知章见其文，叹曰：子谪仙人也。言于明皇，召见金銮殿
　　，奏颂一篇，帝赐食，亲为调羹，有诏供奉翰林，白犹与徒饮于市。
　　帝坐沉香亭子，意有所感，欲得白为乐章。召入，而白已醉，左右以
　　水颒面，稍解，援笔成文，婉丽精切。帝爱其才，数宴见，白常侍帝
　　，醉，使高力士脱𫖇，力士素贵，耻之，摘其诗以激杨贵妃，帝欲官
　　白，妃辄沮止，白自知不为亲近所容，恳求还山，帝赐金放还，乃浪
　　迹江湖，终日沈饮。永王璘都督江陵，辟为僚佐，璘谋乱，兵败，白
　　坐长流夜郎，会赦得还。族人阳冰为当涂令，白往依之。代宗立，以
　　左拾遗召，而白已卒。文宗时，诏以白歌诗、裴旻剑舞，张旭草书为
　　三绝云。集三十卷，今编诗二十五卷。
第506笔
杜甫
　　杜甫，字子美，其先襄阳人。曾祖依艺为巩令，因居巩。甫天宝初应
　　进士，不第。后献三礼赋，明皇奇之，召试文章，授京兆府兵曹参军
　　。安禄山陷京师，肃宗即位灵武，甫自贼中遯赴行在，拜左拾遗。以
　　论救房琯，出为华州司功参军。关辅饥乱，寓居同州同谷县，身自负
　　薪采梠，𫗦糒不给。久之，召补京兆府功曹，道阻不赴。严武镇成都
　　，奏为参谋、检校工部员外郎，赐绯。武与甫世旧，待遇甚厚，乃于
　　成都浣花里种竹植树，枕江结庐，纵酒啸歌其中。武卒，甫无所依，
　　乃之东蜀就高适，既至而适卒。是岁，蜀帅相攻杀，蜀大扰。甫携家
　　避乱荆楚，扁舟下峡，未维舟而江陵亦乱。乃溯沿湘流，游衡山，寓
　　居耒阳，卒年五十九。元和中，归葬偃师首阳山，元稹志其墓。天宝
　　间，甫与李白齐名，时称李杜。然元稹之言曰：李白壮浪纵恣，摆去
　　拘束，诚亦差肩子美矣。至若铺陈终始，排比声韵，大或千言，次犹
　　数百，词气豪迈，而风调清深，属对律切，而脱弃凡近，则李尚不能
　　历其藩翰，况堂奥乎？白居易亦云：杜诗贯穿古今，尽工尽善，殆过
　　于李。元、白之论如此，盖其出处劳佚，喜乐悲愤，好贤恶恶，一见
　　之于诗，而又以忠君忧国，伤时念乱为本旨。读其诗，可以知其世，
　　故当时谓之诗史。旧集诗文共六十卷，今编诗十九卷。
第507笔
贾至
　　贾至，字幼邻，洛阳人。父曾，开元初掌制诰，至擢明经第，为单父
　　尉，拜起居舍人、知制诰。父子继美，帝常称之。肃宗擢为中书舍人
　　，坐小法，贬岳州司马。宝应初，召复故官，除尚书左丞。大历初，
　　封信都县伯，迁京兆尹、右散骑常侍。卒，谥曰文。集十卷，今编诗
　　一卷。
第508笔
钱起
　　钱起，字仲文，吴兴人。天宝十载登进士第，官秘书省校书郎，终尚
　　书考功郎中。大历中，与韩翃、李端辈号十才子。诗格新奇，理致清
　　赡。集十三卷，今编诗四卷。
第509笔
韦元甫
　　韦元甫，初任白马尉，采访使韦陟深器之，奏充支使，累迁苏州刺史
　　、浙江西道团练观度等使。大历初，征拜尚书右丞，出为淮南节度使
　　。诗一首。
第510笔
#王铤
　　 王铤，大历中，为绵州刺史。诗一首。
第511笔
潘炎
　　潘炎，礼部侍郎，坐刘晏婿，贬澧州司马。诗一首。
第512笔
张叔良
　　张叔良，登广德二年进士第。诗一首。
第513笔
吕牧
　　吕牧，东平人。永泰二年，擢进士第，自尚书郎为泽州刺史。诗一首
　　。
第514笔
韦夏卿
　　韦夏卿，字云客，京兆万年人。大历中，与弟正卿同举贤良方正高等
　　，授高陵主簿，累迁刑部员外郎，擢给事中，出为常、苏二州刺史。
　　徐州节度使张建封辟为徐泗行军司马，俄召为吏部侍郎，进检校工部
　　尚书、东都留守，改太子少保。诗三首。
第515笔
綦毋诚
　　綦毋诚，官正字。诗一首。
第516笔
姚伦
　　姚伦，扬州大都督府参军。诗二首。
第517笔
于结
　　于结，大历间人。崔宁尝欲荐为御史，为杨炎所沮。诗一首。
第518笔
郑孺华
　　郑孺华，大历间人。诗一首。
第519笔
张叔卿
　　张叔卿，官御史。诗二首。
第520笔
房孺复
　　房孺复，琯之子，七岁即解缀文。历官杭、辰两州刺史、容州经略使
　　。诗一首。
第521笔
杨郇伯
　　杨郇伯，与窦常同时。诗一首。
第522笔
陈润
　　陈润，大历间人，终坊州鄜城县令。诗八首。
第523笔
#杜诵
　　 杜诵，大历间诗人。诗一首。
第524笔
郑丹
　　郑丹，大历间诗人，蕲州录事参军。诗二首。
第525笔
#郑昈
　　 郑昈，大历诗人。诗一首。
第526笔
朱长文
　　朱长文，大历间江南诗人。诗六首。
第527笔
戴叔伦
　　戴叔伦，字幼公，润州金坛人。刘晏管盐铁，表主运湖南，嗣曹王皋
　　领湖南、江西，表左幕府。皋讨李希烈，留叔伦领府事，试守抚州刺
　　史，俄即真，迁容管经略使。绥徕蛮落，威名流闻，德宗尝赋中和节
　　诗，遣使者宠赐，世以为荣。集十卷，今编诗二卷。
第528笔
张建封
　　张建封，字本立，南阳人。少喜文章，尚气节。历官御史大夫、徐泗
　　濠节度使。有诗文二百三十篇，今存诗二首。
第529笔
于良史
　　于良史，徐州张建封从事。诗七首。
第530笔
崔膺
　　崔膺，博陵人。张建封爱其才，以为客。诗二首。
第531笔
冯宿
　　冯宿，字拱之，婺州人。贞元中，登进士第，张建封辟为掌书记。长
　　庆初，以刑部郎中知制诰。太和初，为河南尹，历工刑二部侍郎、东
　　川节度使。集四十卷，今存诗二首。
第532笔
陆长源
　　陆长源，字泳之，海之孙也，历汝州刺史。贞元中，为宣武节度司马
　　，总留后事，军乱，遇害。诗三首。
第533笔
张众甫
　　张众甫，字子初，清河人，河南寿安县尉。罢秩，侨居云阳，后拜监
　　察御史，为淮宁军从事。诗三首。
第534笔
王武陵
　　王武陵，字晦伯，太原人，官尚书郎。诗二首。
第535笔
朱宿
　　朱宿，字遐景，吴郡人，官拾遗。诗二首。
第536笔
卢纶
　　卢纶，字允言，河中蒲人。大历初，数举进士不第，元载取其文以进
　　，补阌乡尉。累迁监察御史，辄称疾去。坐与王缙善，久不调。建中
　　初，为昭应令。浑瑊镇河中，辟元帅判官，累迁检校户部郎中。贞元
　　中，舅韦渠牟表其才，驿召之，会卒。集十卷，今编诗五卷。
第537笔
崔琮
　　崔琮，登大历二年进士第。诗一首。
第538笔
李竦
　　李竦，大历二年登进士第，官户部尚书，邓岳观察使。诗一首。
第539笔
张惟俭[3191]
　　张惟俭，宣城当涂人。大历六年进士，官和州刺史，诗一首。
第540笔
章八元
　　章八元，睦州桐卢人，登大历六年进士第。贞元中，调句容主簿卒。
　　诗一卷，今存六首。
第541笔
张莒
　　张莒，长山人，登大历九年进士第。大中时，官吏部员外郎。诗一首
　　。
第542笔
史延[3193]
　　史延，登大历九年进士第。诗一首。
第543笔
韩濬
　　韩濬，江东人，大历九年进士及第。诗一首。
第544笔
郑辕
　　郑辕，大历九年进士。诗一首。
第545笔
王濯
　　王濯，大历九年进士第。诗一首。
第546笔
独孤绶
　　独孤绶，大历十年登进士第，举博学宏词。尝试驯象赋，德宗称之，
　　特书第三。诗一首。
第547笔
仲子陵
　　仲子陵，峨眉人。大历中登第，历官常侍。诗一首。
第548笔
张佐
　　张佐，大历中进士。诗二首。
第549笔
丁泽
　　丁泽，大历十年试东都第一。诗三首。
第550笔
阎济美
　　阎济美，大历十年进士第。元和初，刺华州。贞元末，历福建观察使
　　，终工部尚书。诗二首。
第551笔
张少博
　　张少博，大历进士。诗二首。
第552笔
周彻
　　周彻，大历进士。诗一首。
第553笔
高拯
　　高拯，大历十三年进士第。诗一首。
第554笔
王表
　　王表，大历十四年登进士第，官至秘书少监。诗三首。
第555笔
独孤授
　　独孤授，大历十四年登第。诗一首。
第556笔
王储
　　王储，大历十四年登第。诗一首。
第557笔
周渭
　　周渭，大历十四年登第。诗二首。
第558笔
李益
　　李益，字君虞，姑臧人。大历四年登进士第，授郑县尉，久不调。益
　　不得意，北游河朔，幽州刘济辟为从事。尝与济诗，有怨望语。宪宗
　　时，召为秘书少监、集贤殿学士。自负才地，多所凌忽，为众不容，
　　谏官举其幽州诗句，降居散秩。俄复用为秘书监，迁太子宾客、集贤
　　学士，判院事，转右散骑常侍。太和初，以礼部尚书致仕卒。益长于
　　歌诗，贞元末，与宗人李贺齐名。每作一篇，教坊乐人以赂求取，唱
　　为供奉歌辞。其征人歌、早行篇，好事画为屏障。集一卷，今编诗二
　　卷。
第559笔
李端
　　李端，字正己，赵郡人。大历五年进士，与卢纶、吉中孚、韩翃、钱
　　起、司空曙、苗发、崔峒、耿𣲗、夏侯审唱和，号大历十才子。尝客
　　驸马郭暧第，赋诗冠其坐客。初授校书郎，后移疾江南，官杭州司马
　　卒。集三卷，今编诗三卷。
第560笔
畅当
　　畅当，河东人。初以子弟被召从军，后登大历七年进士第。贞元初，
　　为太常博士。终果州刺史，与弟诸皆有诗名。诗一卷。
第561笔
陆贽
　　陆贽，字敬舆，嘉兴人。登进士第，中博学宏词。调郑尉，罢归，复
　　以书判拔萃补渭南尉。德宗立，由监察御史召为翰林学士。贞元八年
　　，拜中书侍郎同平章事，裴延龄搆之，贬忠州别驾。顺宗立，召还，
　　诏未至，卒，赠兵部尚书，谥曰宣。集二十七卷，今存三首。
第562笔
张蒙
　　张蒙，与陆贽同时。诗一首。
第563笔
常沂
　　常沂，与陆贽同时。诗一首。
第564笔
周存[3288]
　　周存，与陆贽同时。诗二首。
第565笔
黎逢
　　黎逢，登大历十二年进士第。诗二首。
第566笔
张昔
　　张昔，大历进士第。诗一首。
第567笔
丁位
　　丁位，大历进士第。诗一首。
第568笔
元友直
　　元友直，结之子，大历进士。诗一首。
第569笔
杨系
　　杨系，大历进士第。诗一首。
第570笔
崔绩
　　崔绩，大历进士第。诗一首。
第571笔
张季略[3291]
　　张季略，大历进士第。诗一首。
第572笔
裴达
　　裴达，大历进士第。诗一首。
第573笔
裴逵
　　裴逵，大历进士第。诗一首。
第574笔
沈回
　　沈回，大历进士第。诗一首。
第575笔
杨凭
　　杨凭，字虚受，弘农人，与弟凝、凌皆工文辞。大历中，踵擢进士第
　　，时称三杨。凭重交游，尚气节，与穆质、许孟容、李鄘相友善，号
　　杨穆许李。历事节度府，召为监察御史，累拜京兆尹。与李夷简素有
　　隙，因擿发他罪，欲抵以死。宪宗以凭治京兆有绩，但贬临贺尉，俄
　　徙杭州长史，以太子詹事卒。诗一卷。
第576笔
杨凝
　　杨凝，字懋功，由协律郎三迁侍御史。为司封员外郎，徙吏部，稍迁
　　右司郎中，终兵部郎中。集二十卷，今存一卷。
第577笔
杨凌
　　杨凌，字恭履，少以篇什著声，官终侍御史。诗一卷。
第578笔
司空曙
　　司空曙，字文明（一作初），广平人，登进士第，从韦皋于剑南。贞
　　元中，为水部郎中，终虞部郎中。诗格清华，为大历十才子之一。集
　　三卷，今编诗二卷。
第579笔
崔峒
　　崔峒，博陵人。登进士第，为拾遗，集贤学士，终于州刺史，艺文传
　　云：终右补阙。大历十才子之一也。诗一卷。
第580笔
苗发
　　苗发，宰相晋卿之子，终都官员外郎，大历十才子之一也。诗二首。
第581笔
吉中孚
　　吉中孚，鄱阳人，大历十才子之一。始为道士，后官校书郎，登宏辞
　　。兴元中，历翰林学士、户部侍郎。诗一卷，今存一首。
第582笔
夏侯审
　　夏侯审，大历十才子之一，官侍御史。诗一首。
第583笔
王烈
　　王烈，大历间人。诗五首。
第584笔
卫象
　　卫象，大历间江南诗人，官侍御。诗二首。
第585笔
崔季卿[3353]
　　崔季卿，峒之从孙。诗一首。
第586笔
何兆
　　何兆，蜀人。诗二首。
第587笔
奚贾
　　奚贾，富春人。诗三首。
第588笔
张南史
　　张南史，字季直，幽州人。好弈棋，其后折节读书，遂入诗境，以试
　　参军。避乱，居扬州，再召，未赴而卒。诗一卷。
第589笔
王建
　　王建，字仲初，颍川人，大历十年进士。初为渭南尉，历秘书丞、侍
　　御史。太和中，出为陕州司马，从军塞上，后归咸阳，卜居原上。建
　　工乐府，与张籍齐名，宫词百首，尤传诵人口。诗集十卷，今编为六
　　卷。
第590笔
元结
　　元结，字次山，河南人，少不羁，十七乃折节向学。擢上第，复举制
　　科，国子司业苏源明荐之，结上时议三篇，擢右金吾兵曹参军，摄监
　　察御使。为山南西道节度参谋，以讨贼功，迁监察御使里行。代宗立
　　，授著作郎。久之，拜道州刺史，为民营舍给田，免徭役，流亡归者
　　万余。进容管经略使，罢还京师，卒五十，赠礼部侍郎。集十卷，今
　　编诗二卷。
第591笔
张继
　　张继，字懿孙，襄州人，登天宝进士第。大历末，检校祠部员外郎，
　　分掌财赋于洪州。高仲武谓其累代词伯，秀发当时，诗体清迥，有道
　　者风。今编诗一卷。
第592笔
韩翃
　　韩翃，字君平，南阳人。登天宝十三载进士第，淄青侯希逸，宣武李
　　勉相继辟幕府。建中初，以诗受知德宗，除驾部郎中、知制诰，擢中
　　书舍人卒。翃与钱起、卢纶辈号大历十才子，为诗兴致繁富，一篇一
　　咏，朝野珍之。集五卷，今编诗三卷。
第593笔
独孤及
　　独孤及，字至之，洛阳人。天宝末，以道举高第，补华阴尉。代宗召
　　为左拾遗，俄改太常博士，迁礼部员外郎，历濠舒二州刺史，以治课
　　加检校司封郎中，赐金紫，徙常州。卒，谥曰宪。集三十卷，内诗三
　　卷，今编诗二卷。
第594笔
郎士元
　　郎士元，字君胄，中山人。天宝十五载擢进士第。宝应初，选畿县官
　　，诏试中书，补渭南尉，历右拾遗，出为郢州刺史，与钱起齐名。自
　　丞相以下，出使作牧，二君无诗祖饯，时论鄙之，故语曰：前有沈、
　　宋，后有钱、郎。集二卷，今编诗一卷。
第595笔
皇甫冉
　　皇甫冉，字茂政，润州丹阳人，晋高士谧之后。十岁能属文，张九龄
　　深器之。天宝十五载，举进士第一，授无锡尉，历左金吾兵曹。王缙
　　为河南帅，表掌书记。大历初，累迁右补阙，奉使江表，卒于家。冉
　　诗天机独得，远出情外。集三卷，今编诗二卷。
第596笔
刘方平
　　刘方平，河南人，刑襄公政会之后，与元德秀善，不仕，诗一卷。
第597笔
刘太真
　　刘太真，宣州人，师萧颖士。天宝末，举进士，大历中，拜起居郎，
　　历台阁，自中书舍人转工部、刑部二侍郎，坐事贬信州刺史。贞元四
　　年重九，赐宴曲江亭，帝制诗序，赐群僚各一本，命简文词之士应制
　　，同用清字，明日于延英门进之，于是朝臣毕和，上自考定，以太真
　　、李纾等为上等。集三十卷，今存诗三首。
第598笔
袁傪
　　袁傪，官御史中丞、兵部侍郎。诗二首。
第599笔
崔何
　　崔何，官御史，诗二首。
第600笔
王纬
　　王纬，官给事中。诗二首。
第601笔
郭澹
　　郭澹，天宝、大历间人。诗二首。
第602笔
高傪
　　高傪，天宝、大历间人。诗一首。
第603笔
李岑
　　李岑，天宝、大历间人。诗一首。
第604笔
苏㝢
　　苏㝢，天宝、大历间人。诗一首。
第605笔
袁邕
　　袁邕，天宝、大历间人。诗一首。[2844]
第606笔
李纾（一作舒）
　　李纾，字仲舒，天宝末，拜秘书省校书郎。大历初，以吏部侍郎李卿
　　荐，为左补阙，累迁司封员外郎，知制诰，改中书舍人，历礼部侍郎
　　。尝奏，享武成王不当视文宣庙。又奉诏为兴元纪功述及郊庙乐章，
　　诸所论著甚众。贞元中重阳应制诗与刘太真皆为上品。今其诗不传，
　　存乐章十三首。
第607笔
于邵
　　于邵，字相门，京兆万年人，天宝末，进士登科，书判超绝，授崇文
　　馆校书郎，历比部郎中，出为巴州刺史，时夷獠聚众围州，邵遗使谕
　　降，儒服出城，群盗罗拜解散，节度使李抱玉以闻，迁梓州，后为礼
　　部侍郎、史馆修撰，当时大诏令皆出其手。贞元中重阳应制诗，居次
　　等，今不传。存乐章五首。
第608笔
王之涣
　　王之涣，并州人。兄之咸、之贲皆有文名。天宝间，与王昌龄、崔国
　　辅、郑昈联唱迭和，名动一时。诗六首。
第609笔
阎防
　　阎防，开元、天宝间有文名，谪官长沙司户，孟浩然有湖中旅泊寄阎
　　九司户诗，又尝与薛据读书终南丰德寺。诗五首。
第610笔
薛据
　　薛据，河中宝鼎人。开元十九年登第，尚书水部郎中，赠给事中。据
　　与王维、杜甫最善，子美赠诗云：文章开穾，才[2851]力老益神。
　　高适赠诗云：隐轸经济具，纵横建安作。刘长卿亦有赠诗，皆推重之
　　。据为人骨鲠，有气魄。诗十二首。
第611笔
姚系[2854]
　　姚系，宰相崇之曾孙，为门人典仪。韦应物集有送姚系还河中诗。或
　　云河中人。诗十首。
第612笔
令狐峘
　　令狐峘，德棻五世孙，登进士第，禄山之乱，隐居南山豹林谷。司徒
　　杨绾未仕时，亦避地谷中，尝止峘舍，赏其博学，及绾为礼部侍郎，
　　引入史馆。建中初，为礼部侍郎，典贡举，执政杨炎有所请托，峘得
　　其私书奏之，德宗恶其讦，贬衡州别驾。诗二首。
第613笔
滕珦
　　滕珦，东阳人。历茂王傅。太和初，以右庶子致仕，四品给券还乡自
　　珦始。诗一首。
第614笔
常衮
　　常衮，京兆人。天宝末，举进士，历太子正字，宝应二年，为翰林学
　　士、考功员外、郎中、知制诰。文章俊拔，当时推重。永泰元年，迁
　　中书舍人，累上章陈西北利害，代宗甚顾遇之，加集贤院学士。大历
　　初，拜门下侍郎，同平章事，与杨绾并掌机务，后出为福建观察使。
　　集十卷，今存诗九首。
第615笔
褚朝阳
　　褚朝阳，登天宝进士第。诗三首。
第616笔
苏源明
　　苏源明，字弱夫，武功人。天宝中及第，累迁国子司业。禄山之乱，
　　不受伪署，肃宗复两京，擢考功郎中，终秘书少监。与杜甫、郑虔善
　　。诗二首。
第617笔
郑虔[2863]
　　郑虔，荥阳人。天宝初，为协律郎，坐事谪官，明皇爱其才，特置广
　　文馆，授为博士，迁著作郎。以陷安禄山，贬台州司户参官。最善杜
　　甫，又与秘书监郑审篇翰齐价。虔工画山水，好书，常苦无纸，乃于
　　慈恩寺贮柿叶数屋，日往取叶肄书，岁久殆尽。尝自写其诗并画以献
　　，帝亲署其尾曰郑虔三绝。今存诗一首。
第618笔
毕耀（杜甫集作曜）
　　毕耀，官监察御史，与杜甫善，诗三首。
第619笔
韦济
　　韦济，思谦之孙，嗣立之子，早以辞翰闻。开元初，调补鄄城令，对
　　诏第一，擢醴泉令，为政简易，三迁库部员外郎，历户部侍郎。天宝
　　七载，再为河南尹，迁尚书左丞。三代皆省辖，衣冠荣之。诗一首。
第620笔
田澄（一作登）
　　田澄，天宝时官献纳使、起居舍人。杜甫尝有诗赠之。诗一首。
第621笔
沈东美
　　沈东美，佺期子。初为府掾，天宝中，除膳部员外郎。诗一首。[2865]
第622笔
苏涣
　　苏涣，尝访杜甫于江浦，甫请诵新作，有诗美之。涣善放白弩，巴中
　　号为弩跖。后变节从学，乡赋擢第，累迁至侍御史。佐湖南崔中丞瓘
　　幕府，崔遇害，遂逾岭，扇动哥舒晃跋扈交广，伏诛。诗四首。
第623笔
刘眘虚
　　刘眘虚，江东人，天宝时，官夏县令。诗一卷。
第624笔
息夫牧
　　息夫牧，萧颖士门人。诗一首。
第625笔
宋华[2872]
　　宋华，濮阳宰。诗一首。
第626笔
邹象先
　　邹象先，开元二十三年进士，与萧颖士为同年生，仕临涣尉。诗一首
　　。[2873]
第627笔
韦建
　　韦建，开元、天宝间人，为河南令，与萧颖士、刘长卿游。诗二首。
第628笔
殷寅
　　殷寅，陈郡人，早孤，事母以孝闻，应宏词举，为永宁尉，与萧颖士
　　善。诗二首。[2874]
第629笔
柳中庸
　　柳中庸，名淡，以字行，河东人，宗元之族，御史并之弟也，与弟中
　　行皆有文名，萧颖士以女妻之，仕为洪府户曹。诗十三首。
第630笔
崔惠童
　　崔惠童，博州人，右骁卫将军、冀州刺史庭玉之子，尚明皇晋国公主
　　。诗一首。
第631笔
崔敏童
　　崔敏童，驸马都尉惠童之昆弟也。诗一首。
第632笔
苗晋卿
　　苗晋卿，字元辅，潞州壶关人。擢进士第，累迁吏部郎中，知选事，
　　久之，进侍郎。天宝二载，较书判，以御史中丞张倚之子奭为第一，
　　议者不平，帝御花萼楼覆实，奭持纸终日，笔不下，人谓之曳白，坐
　　贬安康太守，俄充河北采访使，肃宗召赴行在，拜左相。广德中，以
　　太保致仕。永泰初卒，谥懿献。诗一首。[2878]
第633笔
贾躭
　　贾躭，字敦诗，沧州南皮人。天宝中，举明经，授临清县尉。上疏论
　　时政，改正平尉。从事河东检校膳部员外郎，历邠州刺史，政绩茂异
　　，入为鸿胪卿。自大历至贞元，三为节镇，征拜右仆射，同中书门下
　　平章事，在相位十三年，世称其淳德。躭好地理学，外国使至，必讯
　　其山川土俗，因譔海内华夷图及古今郡国县道四夷述四十卷，表献之
　　。诗一首。
第634笔
赵居贞
　　赵居贞，鼓城人，历吴郡采访使，天宝中，官北海郡太守。诗一首。
　　[2879]
第635笔
萧华
　　萧华，徐国公嵩之子。天宝末，历官兵部侍郎。上元初，以中书侍郎
　　同平章事。忤李辅国，矫诏罢为礼部侍郎，寻贬峡州司马卒。诗一首
　　。
第636笔
李岑
　　李岑，天宝中宋州刺史。诗二首。
第637笔
元友让
　　元友让，元结子，见永州志。按元结集载，长子友直，次子友正，此
　　盖其幼子也。诗一首。[2881]
第638笔
蒋冽
　　蒋冽，仪凤中宰相高智周之外孙，第进士，考功员外郎，终尚书左丞
　　。诗七首。
第639笔
蒋涣
　　蒋涣，冽之弟，擢进士。天宝末，为给事中。永泰初，历鸿胪卿，日
　　本使尝遗金帛，不受，惟取牋一番，为书以贻其副。[2883]终礼部尚
　　书。诗五首。
第640笔
段怀然
　　段怀然，台州刺史，天宝中人。诗一首。
第641笔
张偁
　　张偁，九龄族孙，见宰相世系表。纪事云，天宝、至德间人。诗一首
　　。
第642笔
陈孙
　　陈孙，明皇时人。诗一首。
第643笔
李峰
　　李峰，开州刺史。诗一首。
第644笔
沈千运
　　沈千运，吴兴人，家于汝北。为诗力矫时习，一出雅正，王季友、于
　　逖、孟云卿、张彪、赵征明、元季川，皆其同调也。乾元中，季川兄
　　结尝编七人诗为箧中集，千运为之冠。诗五首。
第645笔
王季友
　　王季友，河南人，家贫卖履，博极群书，豫章太守李勉引为宾客，甚
　　敬之，杜甫诗所谓丰城客子王季友也。诗十一首。
第646笔
于逖
　　于逖，开元时人，李白、独孤及皆有诗赠之，亦与元结友善。诗二首
　　。
第647笔
张彪
　　张彪，颖、洛间人，天宝末，将母避乱，杜甫诗所称张山人者是也。
　　诗四首。
第648笔
赵征明
　　赵征明，天水人，工书，窦臮述书赋称之。诗三首。
第649笔
元季川[2893]
　　元季川，大历、贞元间诗人也，一云名融，元结弟。诗四首。
第650笔
秦系
　　秦系，字公绪，会稽人。天宝末，避乱剡溪，北都留守薛兼训奏为右
　　卫率府仓曹参军，不就，建中初，客泉州，南安有九日山，大松百余
　　章，俗传东晋时所植，系结庐其上，穴石为研，注老子，弥年不出，
　　张建封闻系不可致，请就加校书郎。自号东海钓客，与刘长卿善，以
　　诗相赠答，权德舆曰：长卿自以为五言长城，系用偏师攻之，虽老益
　　壮。其后东渡秣陵，年八十余卒，南安人思之，号其山为高士峰。诗
　　一卷。
第651笔
任华
　　任华，李、杜同时人，初为桂州刺史参佐，尝与贾京尹、杜中丞，严
　　大夫牋、多所致责。又与庚中丞书云：华本野人，常思渔钓，寻当杖
　　策，归乎旧山，非有机心，致斯扣击，其亦狂狷之流欤。诗三首。
第652笔
魏万[2904]
　　魏万，尝居王屋山，后名颢，上元初登第，初遇李白于广陵，白曰：
　　尔后必著大名于天下。因尽出其文，命集之，其还王屋山也，白为之
　　序，称其爱文好古。今存诗一首。
第653笔
崔宗之
　　崔宗之，名成辅，以字行，日用之字，袭封齐国公，历左司郎中、侍
　　御史，谪官金陵，与李白诗酒唱和，常月夜乘舟，自采石达金陵。诗
　　一首。
第654笔
崔成甫
　　崔成甫，官校书郎，再尉关辅，贬湘阴，有泽畔吟，李白为之序，其
　　为陕县尉时，韦坚为陕郡太守，兼水陆转运使，凿潭望春楼下，成甫
　　因变得（丁纥反）体（都董反）歌为得宝歌，坚命舟人歌之，成甫又
　　广为十阕，今不传。存诗一首。
第655笔
严武
　　严武，字季鹰，华州人，工部侍郎挺之之子，以荫调太原府参军，累
　　迁殿中侍御史，从明皇入蜀，擢谏议大夫。至德初，房琯以其名臣子
　　，荐为给事中，历剑南节度使，入为太子宾客兼御史大夫，改吏部侍
　　郎，寻转黄门侍郎，再为成都尹，以破吐蕃功，进检校吏部尚书，封
　　郑国公，最善杜甫，其复镇剑南，甫往依之。诗六首。
第656笔
韦迢
　　韦迢，京兆人，为都官郎，历岭南节度行军司马，卒赠同州刺史。
　　与杜甫友善，其出牧韶州，甫有诗送之。存诗二首。
第657笔
郭受
　　郭受，大历间人，杜甫有酬郭十五判官诗，盖受曾为衡阳判官。诗一
　　首。
第658笔
韩滉
　　韩滉，字太冲，少师休之子，以荫补骑曹参军。至德初，青齐节度邓
　　景山辟为判官，授监察御史，累迁吏部员外郎。大历中，改郎中，擢
　　尚书左丞。德宗朝，为江淮转运使，加同平章事。工书，兼善丹青。
　　诗二首。
第659笔
窦蒙
　　窦蒙，字子全，肃宗时，试国子司业，兼太原县令，诗一首。
第660笔
张濯
　　张濯，登上元进士第，诗二首。
第661笔
王绰
　　王绰，登上元进士第，诗一首。
第662笔
郑锡
　　郑锡，登宝应进士第，宝历间，为礼部员外。诗十首。
第663笔
古之奇
　　古之奇，登宝应进士第，尝为马燧辟置幕府，李端有诗赠之。诗一
　　首。
第664笔
李阳冰
　　李阳冰，字仲温，赵郡人，李白之从叔。宝应元年，为当涂令，白往
　　依之，曾为白序其诗集。官止将作少监。工篆书。诗一首。
第665笔
严维
　　严维，字正文，越州山阴人。至德二载进士，擢辞藻宏丽科，调诸暨
　　尉，辟河南幕府，终秘书省校书郎。与刘长卿善。诗一卷。
第666笔
顾况
　　顾况，字逋翁，海盐人，肃宗至德进士，长于歌诗，性好诙谐，尝为
　　韩滉节度判官，与柳浑、李泌善。浑辅政，以校书征，泌为相，稍迁
　　著作郎，悒悒不乐，求归，坐诗语调谑，贬饶州司户参军，后隐茅山
　　，以寿终。集二十卷，今编诗四卷。
第667笔
耿𣲗
　　耿𣲗，字洪源，河东人，登宝应元年进士第，官右拾遗。工诗，与钱
　　起、卢纶、司空曙诸人齐名，号大历十才子。𣲗诗不深琢削，而风格
　　自胜。集三卷，今编诗二卷。
第668笔
戎昱
　　戎昱，荆南人，登进士第，卫伯玉镇荆南，辟为从事，建中中，为辰
　　、虔二州刺史。集五卷，今编诗一卷。
第669笔
窦叔向
　　窦叔向，字遗直，京兆人，代宗时，常衮为相，引为左拾遗、内供奉
　　，衮贬，出为溧水令。五子群、常、牟、庠、巩，皆工词章，有联珠
　　集行于时。叔向工五言，名冠时辈，集七卷，今存诗九首。
第670笔
窦常
　　窦常，字中行，大历中及进士第，隐居广陵之柳杨著书，二十年不出
　　，后淮南节度杜佑辟为参谋。元和间，自湖南判官入为侍御史，转水
　　部员外郎，出刺朗州、固陵、浔阳、临川四郡，入为国子祭酒，致仕
　　，卒赠越州都督。有集十八卷，今存诗二十六首。
第671笔
窦牟
　　窦牟，字贻周，举贞元进士第，历佐从事，后为留守判官，检校尚书
　　都官郎中，出为泽州刺史，改国子司业卒。有集十卷，今存诗二十一
　　首。
第672笔
窦群
　　窦群，字丹列，兄弟皆擢进士第，独群以处士客于毘陵，韦夏卿荐之
　　，为左拾遗，转膳部员外郎，兼侍御史，知杂事，出为唐州刺史，武
　　元衡、李吉甫共引之，召拜吏部郎中，元衡辅政，复荐为中丞，后出
　　为湖南观察使，改黔中，坐事，贬开州刺史，稍迁容管经略使，召还
　　卒。诗二十三首。
第673笔
窦庠
　　窦庠，字胄卿，释褐，授国子主簿。韩皋镇武昌，辟为推官，皋移镇
　　京口，用为度支副使，改殿中侍御史，历登、泽、信、婺四州刺史。
　　庠天授倜傥，气在物表，一言而合，期于岁寒，为五字诗，颇得其妙
　　。诗二十一首。
第674笔
窦巩
　　窦巩，字友封，登元和进士，累辟幕府，入拜侍御史，转司勋员外、
　　刑部郎中，元稹观淛东，奏为副使，又从镇武昌，归京师卒。巩雅裕
　　，有名于时，平居与人言，若不出口，世称嗫嚅翁。白居易编次往还
　　诗尤长者，号元白往还集，巩亦与焉。诗三十九首。
第675笔
刘商
　　刘商，字子夏，彭城人，少好学，工文，善画，登大历进士第，官至
　　检校礼部郎中，汴州观察判官，集十卷。今编诗二卷。
第676笔
陈翊（一作诩）
　　陈翊，字载物，闽县人，大历中登进士第。贞元中，官户部郎中、知
　　制诰。诗十卷，今存七首。
第677笔
刘复
　　刘复，登大历进士第，官水部员外郎。诗十六首。
第678笔
冷朝阳
　　冷朝阳，金陵人，登大历进士第，为薛嵩从事。诗十一首。
第679笔
于尹躬
　　于尹躬，大历进士，元和间为中书舍人，左迁洋州刺史。诗一首。
第680笔
柳郴（一作郯）
　　柳郴，大历间进士，集一卷，今存诗二首。
第681笔
李子卿
　　李子卿，大历末，与崔损同第。诗一首。
第682笔
朱湾
　　朱湾，字巨川，西蜀人。自号沧洲子，贞元元和间，为李勉永平从事
　　。诗一卷。
第683笔
丘丹
　　丘丹，苏州嘉兴人，诸暨令，历尚书郎，隐临平山。与韦应物、鲍防
　　、吕渭诸牧守往还。存诗十一首。
第684笔
贾弇
　　贾弇，长乐人，登大历进士第，为校书郎。诗一首。
第685笔
沈仲昌
　　沈仲昌，临汝人，登天宝九年进士第。诗一首。
第686笔
谢良辅
　　谢良辅，天宝十一年进士第，德宗时商州刺史。诗四首。
第687笔
鲍防
　　鲍防，字子慎，襄阳人，天宝末进士第。历福建江西观察使，贞元中
　　，累礼部侍郎，迁工部尚书致仕。防善属文，尤工诗，与中书舍人谢
　　良弼友善，时号鲍谢。诗八首。
第688笔
杜奕
　　杜奕，贞元时人。诗一首。
第689笔
郑概
　　郑概，贞元时人。诗二首。[3486]
第690笔
陈元初
　　陈元初（元，一作允），校书郎。居麻源，僧灵一有送元初卜居麻源
　　诗。诗一首。
第691笔
吕渭[3487]
　　吕渭，字君载，河中人。第进士，为浙西支使，后贬歙州司马。贞元
　　中，累迁礼部侍郎，出为潭州刺史。诗五首。
第692笔
范灯
　　范灯，贞元时人。诗二首。
第693笔
樊珣
　　樊珣，贞元时人。诗二首。
第694笔
刘蕃
　　刘蕃，登天宝六年进士第。诗二首。
第695笔
张志和
　　张志和，字子同，婺州金华人。年十六，举明经，肃宗时待诏翰林，
　　后不复仕进，居江湖，自称烟波钓叟。诗九首。
第696笔
张松龄
　　张松龄，志和兄也。诗一首。
第697笔
陆羽
　　陆羽，字鸿渐，撰茶经三卷，或云自太子文学徙太常寺太祝，不就。
　　诗二首。
第698笔
郭郧
　　郭郧，毘陵人，大历、贞元间诗人。诗一首。
第699笔
韦同则
　　韦同则，建中时诗人。诗一首。
第700笔
李夷简
　　李夷简，字易之，贞元初登进士第，累迁殿中侍御史。元和时，拜御
　　史中丞，历山南节度，寻拜御史大夫，进门下侍[3494]郎同平章事。
　　诗一首。
第701笔
李约
　　李约，字存博，汧公勉之子，自称萧斋，官兵部员外郎。诗十首。
第702笔
于鹄
　　于鹄，大历、贞元间诗人也。隐居汉阳，尝为诸府从事。诗一卷。
第703笔
刘长川
　　刘长川，肃代间诗人。诗二首。
第704笔
郑常
　　郑常，肃代间人。诗一卷，今存三首。
第705笔
陈存
　　陈存，大历、贞元间诗人，诗六首。
第706笔
王观
　　王观，大历、贞元间人，或云太和时人，诗一首。
第707笔
崔瓘
　　崔瓘，字汝器，博陵人，累官至沣州刺史。大历中，迁湖南观察使，
　　为别将臧玠所害。诗一首。
第708笔
郑审
　　郑审，繇之子，乾元中袁州刺史。大历初秘书监，出为江陵少尹。诗
　　二首。
第709笔
朱彬
　　朱彬，大历、贞元间诗人。诗一首。
第710笔
李彦远（一作𬀩）
　　李彦远，大历、贞元间诗人。诗一首。
第711笔
范元凯
　　范元凯，内江人，与兄崇凯俱有才名。诗一首。
第712笔
刘迥
　　刘迥，字阳卿，知几子，以刚直称。大历初吉州刺史，终谏议大夫、
　　给事中。集五卷，今存诗四首。
第713笔
李幼卿
　　李幼卿，字长夫，陇西人。大历中，以右庶子领滁州刺史，滁州有庶
　　子泉，以幼卿得名。诗五首。
第714笔
李深
　　李深，字士达，兵部郎中、衢州刺史。诗四首。
第715笔
羊滔
　　羊滔，泰山人，大历中宏词及第。诗四首。
第716笔
薛戎
　　薛戎，字元夫，河中人，历衢、湖、常三州刺史，终浙东观察使。诗
　　四首。
第717笔
谢勮
　　谢勮，不知何许人。诗四首。
第718笔
崔元翰
　　崔元翰，名鹏，以字行，博陵人。擢进士第一人，又举宏词，历官礼
　　部员外、知制诰，终比部郎中。集三十卷，今存诗七首。
第719笔
独孤良器
　　独孤良器，贞元中，官右司郎中。诗一首。
第720笔
高崇文
　　高崇文，字崇文，其先自渤海徙幽州。崇文少籍平卢军，贞元中，随
　　韩全义镇长武城，累官金吾将军，全义入觐，崇文掌行营节度留务。
　　宪宗朝，拜东川节度使，西蜀平，封南平郡王，同中书门下平章事。
　　卒，谥曰威武。诗一首。
第721笔
罗珦（一作炯）
　　罗珦，会稽人，家于庐州。贞元中，刺本郡，以治行闻，再迁京兆尹
　　。诗一首。
第722笔
皇甫澈（一作激）
　　皇甫澈，贞元中蜀州刺史。诗四首。
第723笔
张登
　　张登，南阳人，江南士〔掾〕（椽）满岁，计相表为殿中侍御史，董
　　赋江南，俄拜漳州刺史。集六卷，今存诗七首。
第724笔
韦执中
　　韦执中，京兆人，河南县令，历泉州刺史。诗一首。
第725笔
邵真
　　邵真，成德军李宝臣书记也。宝臣子惟岳，倚田悦，拒命，真切谏，
　　不从。兵败，召真议归顺，悦遗扈岌来责，惟岳惧，斩真以谢。后王
　　武俊表其忠，赠户部尚书。诗一首。
第726笔
何频瑜
　　何频瑜，建中中蓝田尉。诗一首。
第727笔
骆浚
　　骆浚，起家度支司书，后尝典州郡，有令名。诗一首。
第728笔
罗让（一作尚）
　　罗让，字景宣，迥之子，少以文学知名。举进士、宏辞、贤良方正，
　　皆高第。历尚书郎、散骑常侍、终江西欢察使。集三十卷，今存诗二
　　首。
第729笔
陈京
　　陈京，字庆复，陈宣都王叔明五世孙。擢进士第，累迁太常博士，擢
　　右补阙，与赵需、张荐共劾卢杞，终秘书少监。诗一首。
第730笔
韦渠牟
　　韦渠牟，京兆万年人，少慧悟，涉览经史。初为道士，后为僧，韩滉
　　表试校书郎。德宗诞日，召之，同佛老师讲论大义，爱其辨博，因奏
　　七十诣诗，旬日，再转右补阙、内供奉、迁谏议大夫，数召对奏事，
　　终太常卿。诗集十卷，今存二十一首。
第731笔
窦参
　　窦参，字时中，岐州人。以门荫累官中丞，德宗以为宰相，后贬郴州
　　别驾，赐死。诗三首。
第732笔
卢群
　　卢群，字载初，范阳人。曹王皋节度江西，奏为判官，入为监察御史
　　，累迁兵部郎中、秘书监、终天成军节度使。诗一首。
第733笔
韦皋[3534]
　　韦皋，字城武（一作武臣），京兆人。始仕为建陵挽郎，张镒节度凤
　　翔，署营田判官，德宗狩奉天，授陇州刺史，置奉义军，拜节度使。
　　帝自梁洋还，召为左金吾卫将军，迁大将军。贞元元年，出为剑南西
　　川节度使。在蜀二十余年，封南康郡王。诗三首。
第734笔
李愿
　　李愿，陇右人。晟之子，以父勋拜太子宾客，终检校司空、河中节度
　　。诗二首。
第735笔
王智兴
　　王智兴，字匡谏，怀州人。起牙将，自贞元至太和，历战功，进位侍
　　中，封雁门郡王。诗一首。
第736笔
袁高
　　袁高，字公颐，恕己之孙。擢进士第，建中中，拜京畿观察使，坐累
　　，贬韶州刺史，复拜给事中，宪宗时，特赠礼部尚书。诗一首。
第737笔
崔子向
　　崔子向，贞元间为检校监察御史，后终南海从事。诗三首。
第738笔
张署
　　张署，河间人。贞元中监察御史，谪临武令，历刑部郎，虔、沣二州
　　刺史，终河南令。诗一首。
第739笔
归登
　　归登，字冲之，吴县人，崇敬之子。贞元初，策贤良，为右拾遗，转
　　右补阙、起居舍人。顺宗为皇太子，登父子侍读，及即位，以东宫恩
　　，拜给事中，迁工部侍郎，复为皇太子诸王侍读，累进工部尚书，卒
　　，谥曰宪。诗一首。
第740笔
朱放
　　　朱放，字长通，襄州人。隐于越之剡溪，嗣曹王皋镇江西，辟节度参
　　　谋。贞元初，召为拾遗，不就。诗一卷。
第741笔
武元衡
　　武元衡，字伯苍，河南缑氏人。建中四年，登进士第，累辟使府，至
　　监察御史，后改华原县令。德宗知其才，召授比部员外郎，岁内，三
　　迁至右司郎中，寻擢御史中丞。顺宗立，罢为右庶子。宪宗即位，复
　　前官，进户部侍郎。元和二年，拜门下侍郎平章事，寻出为剑南节度
　　使，八年，征还秉政，早朝为盗所害，赠司徒，谥忠愍。临淮集十卷
　　，今编诗二卷。
第742笔
李吉甫
　　李吉甫，字弘宪，以父栖筠荫，补仓曹参军，为太常博士。宪宗立，
　　拜考功郎中、知制诰，入翰林为学士，转中书舍人。元和二年，同平
　　章事，后为淮南节度，虽居外，每朝廷得失，辄以闻，帝尊任之，官
　　而不名。卒，赠司空。吉甫该洽典故，详练故实，善任贤良，朝伦式
　　序。集二十卷，今存诗四首。
第743笔
郑𬘡
　　郑𬘡，字文明，荥阳人，擢进士、宏词。初为张延赏掌书记，入为起
　　居郎、翰林学士，累迁中书舍人。宪宗立，拜中书侍郎同平章事，太
　　和中，以太子少傅致仕。𬘡少好学，大历中有高名，后践历华显，出
　　入中外，逾四十年，守道寡欲，不为烜赫事，时推耆德。集三十卷，
　　今存诗五首。
第744笔
郑余庆
　　郑余庆，字居业，大历中举进士第。初为严震山南从事，贞元初，历
　　库部郎中，为翰林学士，以工部侍郎知吏部选，后拜中书侍郎同平章
　　事。宪宗时，为尚书左仆射，详定典制，引韩愈、李程为副，崔郾、
　　陈珮、杨嗣复、庾敬休为判官。损益仪规，号为详衷，终太子太师、
　　检校司徒。集五十卷，今存诗二首。
第745笔
赵宗儒
　　赵宗儒，字秉文，邓州穰人，举进士。初授弘文馆校书郎，拜左拾遗
　　，充翰林学士，与父晔秘书少监同日并命，当时荣之。贞元十二年，
　　以给事中同中书门下平章事，罢相，为右庶子。端居守道，勤奉朝请
　　，迁吏部侍郎，改尚书，前后三镇方任，八领选部，历宪、穆、敬、
　　文四朝，以司空致仕。诗一首。
第746笔
柳公绰
　　柳公绰，字宽，京兆华原人，举贤良方正，直言极谏。武元衡节度剑
　　南，与裴度俱为判官，相引重，召为吏部郎中。元和初，进太医箴，
　　迁御史中丞，历六镇。太和中，终兵部尚书。性耿介，有大臣节，为
　　文不尚浮靡，所取士如许康佐、郑朗、卢简辞、崔玙、夏侯孜、李拭
　　、韦长，皆知名显贵。诗三首。
第747笔
张正一
　　张正一，德宗末左补阙，以上书召见。王叔文之党疑其言己阴事，令
　　韦执谊谮之，坐贬。诗一首。
第748笔
徐放
　　徐放，字达夫，武元衡西川从事。元和九年，为衢州刺史，见韩愈徐
　　偃王庙碑。诗一首。[3584]
第749笔
崔备
　　崔备，建中进士第，为西川节度使判官，终工部郎中。诗六首。
第750笔
萧祜
　　萧祜，字祐之，兰陵人，以处士征，拜拾遗。元和初，历御史中丞、
　　桂管防御观察使，为人闲澹贞退，善鼓琴、赋诗。精妙书画，游心林
　　壑，名人高士多与之游。诗二首。
第751笔
王良士
　　王良士，贞元进士，为西川刘辟幕僚。辟败，应坐，高崇文宥之，诗
　　二首。
第752笔
独孤实
　　独孤实，尝为武元衡镇西川时僚吏，诗一首。
第753笔
卢士政（一作玟）
　　卢士政，山东人，为西川观察支使，后历瀛鄚节度，入为太子宾客分
　　司，诗一首。
第754笔
于敖
　　于敖，字蹈中，江南人，登进士第。长庆中给事中，寻转工部侍郎，
　　出为宣歙观察使、兼御史中丞。诗一首。
第755笔
皇甫镛
　　皇甫镛，字龢卿，朝那人，第进士。元和中，为河南少尹，时兄镈领
　　度支，聚敛句剥，天下怨恨，镛每极言，不听，乃求分司为右庶子。
　　开成初，终太子少保，镛能文，尤工诗什。集十八卷，今存诗一首。
第756笔
颜粲
　　颜粲，登建中进士第。诗二首。
第757笔
徐敞
　　徐敞，建中进士。诗五首。
第758笔
张聿
　　张聿，建中进士。诗五首。[3591]
第759笔
曲信陵
　　曲信陵，贞元元年进士第，为舒州望江令，有惠政。诗一卷，今存六
　　首。
第760笔
张正元
　　张正元，登贞元五年进士第，诗二首。
第761笔
王履贞
　　王履贞，贞元七年登第。诗一首。
第762笔
彭伉
　　彭伉，宜春人，贞元七年登进士第，官评事。诗三首。
第763笔
林藻
　　林藻，字纬干，莆阳人，贞元七年进士第，官岭南节度副使。诗一卷
　　，今存三首。
第764笔
李观
　　李观，字元宾，赵州人。贞元八年，进士、宏辞擢第，授太子校书郎
　　。集三卷，诗四首。
第765笔
李绛
　　李绛，字深之，赞皇人，登宏词科，授秘书省校书郎。贞元末，拜监
　　察御史。元和中，以本官充翰林学士，改中书舍人，寻拜中书侍郎，
　　辅政多所匡益。以疾求罢，出为河中观察使，改兖海节度使，宝历初
　　，入为尚书左仆射，李逢吉恶之，罢为太子少师，分司东都。文宗即
　　位，征为太常卿，复出为山南西道节度使，兵乱遇害。集二十二卷，
　　今存诗二首。
第766笔
崔枢
　　崔枢，顺宗朝，历中书舍人，充东宫侍读，终秘书监。诗二首。
第767笔
陆复礼
　　陆复礼，贞元八年宏词第一人。诗一首。
第768笔
李正辞
　　李正辞，贞元八年进士第，宪宗时，自拾遗转补阙。诗一首。
第769笔
张嗣初
　　张嗣初，贞元八年进士。诗二首。
第770笔
许康佐
　　许康佐，贞元中举进士、宏辞，累迁中书舍人、翰林学士。与王起俱
　　为文宗宠礼，终礼部尚书。诗二首。
第771笔
许尧佐
　　许尧佐，康佐之弟，擢进士第，为太子校书郎，终谏议太夫。诗一首
　　。
第772笔
李君房（一作芳）
　　李君房，贞元间人。诗一首。
第773笔
杜羔
　　杜羔，洹水人，贞元初，及进士第，后历振武节度使，以工部尚书致
　　仕。诗一首。
第774笔
车𥾝
　　车𥾝，贞元进士。诗一首。
第775笔
权德舆
　　权德舆，字载之，天水略阳人，未冠，即以文章称。杜佑、裴胄交辟
　　之，德宗闻其材，召为太常博士，改左补阙，兼制诰，进中书舍人，
　　历礼部侍郎，三知贡举。宪宗元和初，历兵部、吏部侍郎，坐郎吏误
　　用官阙，改太子宾客。俄复前官，迁太常卿，拜礼部尚书，同平章事
　　，会李吉甫再秉政。帝又自用李绛，议论持异，德舆从容不敢有所轻
　　重，坐是罢，以检校吏部尚书，留守东都，复拜太常卿，徙刑部尚书
　　，出为山南西道节度使。二年，以病乞还，卒于道，年六十，赠左仆
　　射，谥曰文。德舆积思经术，无不贯综，其文雅正赡缛，动止无外饰
　　，而酝借风流，自然可慕，为贞元、元和间缙绅羽仪。文集五十卷，
　　今编诗十卷。
第776笔
张荐
　　张荐，字孝举，深州人，𬸦之孙。敏锐有文辞，为颜真卿所赏。真卿
　　陷李希烈，荐上疏论救，为左拾遗。论虑杞奸恶，德宗纳之，擢谏议
　　大夫，将疏裴延龄恶，延龄知之，遣使回鹘，还为秘书少监，复使吐
　　蕃，三临绝域，占对详辩。卒，赠礼部尚书。诗三首。
第777笔
崔邠[3685]
　　崔邠，字处仁，贝州武城人。第进士，官补阙，疏论裴延龄奸，由中
　　书舍人迁吏部侍郎，久乃为太常卿，知吏部尚书铨。为人沈密清俭，
　　兄弟以孝敬闻。诗二首。
第778笔
杨于陵
　　杨于陵，字达夫，弘农人，年十九，擢进士第。节度使韩滉奇之，妻
　　以女，滉为相，方权幸，于陵不欲进取，退庐建昌。滉卒，乃为膳部
　　员外郎，历中书舍人、户部侍郎。元和初，出为岭南节度使。穆宗立
　　，迁户部尚书，以左仆射致仕。于陵器量方峻，节操坚明，时人尊仰
　　之，卒赠司空。诗三首。
第779笔
许孟容
　　许孟容，京兆长安人，举进士甲科。贞元初，为张建封从事，四迁侍
　　御史。德宗知其才，征为礼部员外郎，迁给事中，多所论奏。元和中
　　，由太常卿为尚书左丞。居官守正，善拔士，议论人物，有大臣风采
　　。诗三首。
第780笔
冯伉
　　冯伉，魏州元城人。大历初，举五经，又举宏词，三迁膳部员外郎。
　　使泽潞，不受币，德宗以其清可用，授醴泉令，为著谕蒙书以劝俗，
　　韦渠牟荐为给事中，再领国子祭酒。卒，赠礼部尚书。诗三首。
第781笔
潘孟阳
　　潘孟阳，侍郎炎之子，以荫进，登博学宏辞。母，刘晏女也，公卿多
　　父友及外祖宾从，故得荐用。累至兵部郎中，权知户部侍郎，年未四
　　十。宪宗初，巡省江淮，宪宗尝诫江淮宣慰使郑敬曰：朕宫中用度，
　　一匹已上，皆有簿领，唯赠恤贫民，无所计算，卿宜体吾怀，勿学潘
　　孟阳奉使，但务酣饮，游山寺也。诗三首。
第782笔
武少仪[3689]
　　武少仪，元和中尝为大理卿。诗二首。
第783笔
段文昌
　　段文昌，字墨卿，一字景初。贞元初，授校书郎，累擢翰林学士、中
　　书舍人。穆宗即位，拜中书侍郎同中书门下平章事。未逾年，出为剑
　　南、西川节度使。文宗立，拜御史大夫，节度淮南，徙荆南，终西川
　　节度。集三十卷，今存诗四首。
第784笔
姚向
　　姚向，长庆二年西川节度判官。诗二首。
第785笔
温会
　　温会，以殿中侍御史为西川安抚判官。诗二首。
第786笔
李敬伯
　　李敬伯，西川观察巡官、试大理评事。诗二首。
第787笔
姚康
　　姚康，字汝谐，下邽人，登元和十五年进士第，试右武卫曹参军、剑
　　南观察推官。大中时，终太子詹事。诗四首。
第788笔
羊士谔
　　羊士谔，泰山人。登贞元元年进士第，累至宣歙巡官。元和初，拜监
　　察御史，坐诬李吉甫，出为资州刺史。诗一卷。
第789笔
杨巨源
　　杨巨源，字景山，河中人。贞元五年擢进士第，为张弘靖从事，由秘
　　书郎擢太常博士、礼部员外郎，出为凤翔少尹，复召除国子司业，年
　　七十致仕归，时宰白以为河中少尹，食其禄终身。集五卷，今编诗一
　　卷。
第790笔
令狐楚
　　令狐楚，字壳士，宜州华原人。贞元七年及第，由太原掌书记至判官
　　。德宗好文，每省太原奏，必能辨楚所为，数称之，召授右拾遗。宪
　　宗时，累擢职方员外郎、知制诰。皇甫镈荐为翰林学士，进中书舍人
　　，出为华州刺史，镈既相，复荐楚为中书侍郎同平章事。穆宗即位，
　　进门下侍郎，寻出为宣歙观察使，贬衡州刺史，再徙太子宾客、分司
　　东都。长庆二年，擢陕虢观察使。敬宗立，拜楚为河南尹，迁宣武节
　　度使，入为户部尚书，俄拜东都留守，徙天平节度使，召为吏部尚书
　　，检校尚书右仆射，进拜左仆射、彭阳郡公。开成元年，上疏辞位，
　　拜山南西道节度使，卒，赠司空，谥曰文。集一百三十卷，歌诗一卷
　　，今编诗一卷。
第791笔
裴度
　　裴度，字中立，河东闻喜人。贞元中擢第，授河阴县尉，迁监察御史
　　，出为河南府功曹，迁起居舍人。宪宗元和六年，以司封员外郎、知
　　制诰，寻转本司郎中，使魏州，还拜中书舍人，改御史中丞，寻兼刑
　　部侍郎。十六年，拜门下侍郎同中书门下平章事，于时讨蔡，度请身
　　自督战，诏以度充淮西宣慰招讨处置使。蔡平，封晋国公，复知政事
　　，为皇甫镈所构，出为太原尹、北都留守、河东节度使。穆宗长庆元
　　年，河朔复乱，诏度以本官充镇州四面行营招讨使，元稹拜平章事，
　　罢度兵权，充东都留守，寻以守司徒同平章事，复知政事，李逢吉沮
　　之，出为山南西道节度使。敬宗宝历元年，度入觐京师，帝礼遇隆厚
　　，数日宣制，复知政事。文宗立，加门下侍郎，集贤殿大学士，进阶
　　特进，以病恳辞机务，诏加守司徒，兼侍中，充山南东道节度等使。
　　太和八年，以本官判东都尚书省事，充东都留守，进位中书令，寻复
　　兼太原尹、北都留守、河东节度使。度固辞，不允，至镇，病甚，乞
　　还东都养病，诏许还京，卒，赠太傅。度状貌不逾中人，而风彩俊爽
　　，占对雄辩，出入中外，经事四朝，以身系国之安危者二十年。集二
　　卷，今编诗一卷。
第792笔
韩愈
　　韩愈，字退之，南阳人，少孤，刻苦为学，尽通六经百家。贞元八年
　　，擢进士第，才高，又好直言，累被黜贬。初为监察御史，上疏极论
　　时事，贬阳山令。元和中，再为博士，改比部郎中、史馆修撰，转考
　　功、知制诰，进中书舍人，又改庶子。裴度讨淮西，请为行军司马，
　　以功迁刑部侍郎，谏迎佛骨，谪刺史潮州，移袁州。穆宗即位，召拜
　　国子祭酒、兵部侍郎，使王廷凑，归，转吏部。为时宰所搆，罢为兵
　　部侍郎。寻复吏部，卒，赠礼部尚书，谥曰文。愈自比孟轲，辟佛老
　　异端，笃旧恤孤，好诱进后学，以之成名者甚众。文自魏晋来，拘偶
　　对，体日衰，至愈，一返之古，而为诗豪放，不避麤险，格之变亦自
　　愈始焉。集四十卷，内诗十卷，外集遗文十卷，内诗十八篇，今合编
　　为十卷。
第793笔
张籍
　　张籍，字文昌，苏州吴人，或曰和州乌江人，贞元十五年登进士第，
　　授太常槷太祝，久之，迁秘书郎，韩愈荐为国子博士，历水部员外郎
　　、主客郎中，当时有名士皆与游，而愈贤重之，籍为诗长于乐府，多
　　警句，仕终国子司业，诗集七卷，今编为五卷。
第794笔
卢仝
　　卢仝。范阳人。隐少室山。自号玉川子。征谏议不起。韩愈为河南令
　　。爱其诗。厚礼之。后因宿王涯第。罹甘露之祸。诗三卷。
第795笔
李贺
　　李贺，字长吉，系出郑王后。七岁能辞章，韩愈、皇甫湜始闻未信。
　　过其家，使贺赋诗，援笔辄就，自目曰高轩过，二人大惊。自是有名
　　。贺每旦日出，骑弱马，从小奚奴，背古锦囊。遇所得，书投囊中，
　　及幕归，足成之，率为常。以父名晋肃，不肯举进士，诗尚奇诡，绝
　　去畦径，当时无能效者。乐府数十篇，云韶诸工皆合之弦管，仕为协
　　律郎。卒年二十七。诗四卷，外集一卷，今编诗五卷。
第796笔
刘叉
　　刘叉，元和时人，少任侠，因酒杀人，亡命。会赦出，更折节读书，
　　能为歌诗。闻韩愈接天下士，步归之。作冰柱、雪车二诗。后以争语
　　不能下宾客，因持愈金数斤去，曰：此谀墓中人得耳。不若与刘君为
　　寿。遂行，归齐鲁，不知所终。诗一卷。
第797笔
元稹
　　元稹，字微之，河南河内人。幼孤，母郑贤而文。亲授书传，举明经
　　书判入等。补校书郎。元和初，应制策第一。除左拾遗，历监察御史
　　，坐事贬江陵士曹参军。徙通州司马。自虢州长史征为膳部员外郎，
　　拜祠部郎中、知制诰。召入翰林为中书舍人、承旨学士，进工部侍郎
　　同平章事。未几罢相。出为同州刺史，改越州刺史，兼御史大夫、浙
　　东观察史。太和初，入为尚书左丞、检校户部尚书，兼鄂州刺史，武
　　昌军节度史。年五十三卒。赠尚书右仆射。稹自少与白居易倡和，当
　　时言诗者称元白，号为元和体。其集与居易同名长庆，今编诗二十八
　　卷。
第798笔
王涯
　　王涯，字广津，太原人。博学，工属文。贞元中，擢进士，又举宏辞
　　，调蓝田尉，以左拾遗为翰林学士，进起居舍人。宪宗元和初。贬虢
　　州司马，徙袁州刺史。以兵部员外郎召知制诰，再为翰林学士，累迁
　　工部侍郎。涯文有雅思，永贞、元和间，训诰温丽，多所槁定，拜中
　　书侍郎、同中书门下平章事。寻罢，再迁吏部侍郎。穆宗立。出为剑
　　南、东川节度使。长庆三年。入为御史大夫，迁户部尚书、盐铁转运
　　使。敬宗宝历时，复出领山南西道节度使。文宗嗣位，加拜太常卿，
　　以吏部尚书总盐铁。岁中，进尚书右仆射、代昆公，久之，以本官同
　　中书门下平章事，俄检校司空、兼门下侍郎。李训败，乃及祸。集十
　　卷。今编诗一卷。
第799笔
贾棱
　　贾棱，贞元八年进士第。诗一首。
第800笔
刘遵古
　　刘遵古，贞元八年进士第。诗一首。
第801笔
李正封[3880]
　　李正封，官监察御史。诗五首。
第802笔
崔立之
　　崔立之，贞元进士第。诗三首。
第803笔
郭遵
　　郭遵，贞元进士第。诗二首。
第804笔
韦纾
　　韦纾，贞元进士第。诗一首。
第805笔
樊阳源
　　樊阳源，贞元进士第。诗一首。
第806笔
许稷
　　许稷，贞元进士第。诗二首。
第807笔
范传正
　　范传正，贞元中，举进士、宏辞，皆高第。诗三首。
第808笔
豆卢荣
　　豆卢荣，贞元进士。诗一首。
第809笔
邵偃
　　邵偃，贞元中进士。诗一首。
第810笔
柳道伦
　　柳道伦，贞元中进士。诗一首。
第811笔
陈九流
　　陈九流，贞元中进士。诗一首。
第812笔
夏方庆[3886]
　　夏方庆，贞元中进士。诗一首。
第813笔
陈羽
　　陈羽，江东人。登贞元进士第，历官乐宫尉佐。诗一卷。
第814笔
欧阳詹
　　欧阳詹，字行周，晋江人。常衮荐之，始举进士。闽人擢第自詹始，
　　官国子监四门助教。集十卷，今编诗一卷。
第815笔
柳宗元
　　柳宗元，字子厚，河东人。登进士第，应举宏辞，授校书郎，调蓝田
　　尉。贞元十九年，为监察御史里行，王叔文、韦执谊用事，尤奇待宗
　　元，擢尚书礼部员外郎。会叔文败，贬永州司马。宗元少精警绝伦，
　　为文章雄深雅健，踔厉风发，为当时流辈所推仰。既罹窜逐，涉履蛮
　　瘴，居闲益自刻苦，其堙厄感郁，一寓诸文，读者为之悲恻。元和十
　　年，移柳州剌史，江岭间为进士者，走数千里，从宗元游。经指授者
　　，为文辞皆有法，世号柳柳州。元和十四年卒，年四十七。集四十五
　　卷，内诗二卷，今编为四卷。
第816笔
刘禹锡
　　刘禹锡，字梦得，彭城人。贞元九年，擢进士第，登博学宏词科。从
　　事淮南幕府，入为监察御史。王叔文用事，引入禁中，与之图议，言
　　无不从。转屯田员外郎，判度支盐铁案。叔文败，坐贬连州刺史，在
　　道贬朗州司马，落魄不自聊。吐词多讽托幽远，蛮俗好巫，尝依骚人
　　之旨，倚其声作竹枝词十余篇，武陵谿洞间悉歌之。居十年，召还，
　　将置之郎署，以作玄都观看花诗涉讥忿。执政不悦，复出刺播州。裴
　　度以母老为言，改连州、徙夔、和二州。久之，征入为主客郎中，又
　　以作重游玄都观诗，出分司东都，度仍荐为礼部郎中，集贤直学士。
　　度罢，出刺苏州，徙汝、同二州。迁太子宾客分司，禹锡素善诗，晚
　　节尤精。不幸坐废，偃蹇寡所合，乃以文章自适，与白居易酬复颇多
　　。居易尝叙其诗曰：彭城刘梦得，诗豪者也。其锋森然，少敢当者。
　　又言其诗在处应有神物护持，其为名流推重如此。会昌时，加检校礼
　　部尚书，卒年七十二，赠户部尚书。诗集十八卷，今编为十二卷。
第817笔
张弘靖
　　张弘靖，字元理，蒲州人。嘉贞之孙，延赏之子。以荫为河南参军，
　　擢监察御史，累迁户部侍郎、河中节度使。元和中，拜刑部尚书、同
　　中书门下平章事，封高平县侯，出为太原节度使，终太子少师。诗一
　　首。
第818笔
韩察
　　韩察，官历太原节度判官、侍御史、明州刺史。诗一首。
第819笔
崔恭
　　崔恭，官历太原节度副使、检校右散骑常侍、汾州刺史。诗一首。
第820笔
陆瀍
　　陆瀍，登贞元元年进士第，官给事中。诗一首。
第821笔
胡〔证〕（证）
　　胡〔证〕（证），字启中，河东人，举进士第，累官金吾大将军，岭
　　南节度使。诗一首。
第822笔
张贾
　　张贾，弘靖之从姪，官至兵部尚书。诗二首。
第823笔
张文规
　　张文规，弘靖之子，尝为吴兴守，终桂管防御观察使。诗二首。
第824笔
张仲素
　　张仲素，字绘之，河间人。宪宗时为翰林学士，后终中书舍人。诗一
　　卷。
第825笔
庾承宣
　　庾承宣，贞元十年及第。太和中，终检校吏部尚书、天平军节度使。
　　诗一首。
第826笔
郑澣
　　郑澣，余庆之子。贞元十年，举进士第，为右补阙。敢言，无所讳。
　　文宗时，入翰林为侍讲学士，累进尚书左丞，出为山南西道节度使，
　　俄以户部尚书召，未拜，卒，谥曰宣。集三十卷，今存诗五首。
第827笔
张汇（一作汇征）[4142]
　　张汇，贞元十年进士。诗三首。
第828笔
陈通方
　　陈通方，闽县人。贞元十年登第，王播荐为江西院官。诗二首。
第829笔
李应
　　李应，贞元十一年登进士第。诗一首。
第830笔
陈师穆
　　陈师穆，贞元十一年进士第。诗一首。[4143]
第831笔
李季何
　　李季何，贞元十一年进士第。诗一首。
第832笔
李程
　　李程，字表臣，陇西人。贞元十二年，登进士第，累辟使府，为监察
　　御史，充翰林学士。元和中，知制诰，拜礼部侍郎。敬宗即位，以吏
　　部侍郎同平章事，后罢为河东节度使。程在翰苑，日过八塼乃至，时
　　号八塼学士。诗五首。
第833笔
高（一作乔）弁
　　高弁，贞元十二年进士第。诗一首。[4145]
第834笔
席夔
　　席夔，贞元十二年宏词及第。诗二首。
第835笔
李行敏
　　李行敏，贞元十二年宏词登第。诗一首。
第836笔
陈讽
　　陈讽，贞元十年擢进士第。诗一首。
第837笔
崔护
　　崔护，字殷功，博陵人。贞元十二年登第，终岭南节度使。诗六首。
第838笔
李翱
　　李翱，字习之，中贞元进士第，调校书郎。元和初，为国子博士、史
　　馆修撰，迁考功员外郎，除朗、庐二州刺史，入为谏议大夫。知制诰
　　，改中书舍人。会昌中，终山南东道节度使。诗七首。
第839笔
皇甫湜
　　皇甫湜，字持正，新安人。元和中擢进士第，为陆浑尉，仕至工部郎
　　中，裴度辟为判官。集三卷，今存诗三首。
第840笔
樊宗师
　　樊宗师，字绍述，河中人，始为国子主簿。元和中，擢军谋宏远科，
　　授著作佐郎。历金部郎中、绵、绛二州刺史，进谏议大夫。未拜，卒
　　。诗七百六十九篇，今存一首。[4151]
第841笔
卢储
　　卢储，贞元间人，擢进士第一。诗二首。
第842笔
皇甫松
　　皇甫松，湜之子，自称檀栾子。诗十三首。
第843笔
马异
　　马异，河南人，卢仝友善。诗四首。
第844笔
吕温
　　吕温，字和叔，一字化光，河中人。贞元末，擢进士第，因善王叔文
　　，再迁为左拾遗。以侍御史使吐蕃，元和元年乃还。柳宗元等皆坐叔
　　文贬，温独免。进户部员外郎，与窦群、羊士谔相昵。群为御史中丞
　　，荐温知杂事，士谔为御史，宰相李吉甫持之不报，温乘间奏吉甫阴
　　事。诘辩皆妄，贬均州刺史，议者不厌，再贬道州。久之，徙衡州卒
　　。集十卷，内诗二卷，今编诗二卷。
第845笔
孟郊
　　孟郊，字东野，湖州武康人。少隐嵩山，性介，少谐合。韩愈一见为
　　忘形交。年五十，得进士第，调溧阳尉。县有投金濑、平陵城，林薄
　　蒙翳，下有积水。郊间往坐水旁，裴回赋诗，曹务多废，令白府以假
　　尉代之，分其半奉。郑余庆为东都留守，署水陆转运判官，余庆镇兴
　　元，奏为参谋。卒，张籍私谥曰贞曜先生。郊为诗有理致，最为愈所
　　称，然思苦奇涩，李观亦论其诗曰：高处在古无上，平处下顾二谢云
　　。集十卷，今编诗十卷。
第846笔
白居易
　　字乐天，下邽人。贞元中，擢进士第，补校书郎。元和初，对制策，
　　入等，调盩厔尉、集贤校理。寻召为翰林学士、左拾遗，拜赞善大夫
　　，以言事贬江州司马，徙忠州刺史。穆宗初，征为主客郎中、知制诰
　　。复乞外，历杭、苏二州刺史。文宗立，以秘书监召，迁刑部侍郎。
　　俄移病，除太子宾客分司东都，拜河南尹。开成初，起为同州刺史，
　　不拜，改太子少傅。会昌初，以刑部尚书致仕，卒赠尚书右仆射，谥
　　曰文，自号醉吟先生，亦称香山居士。与同年元稹酬咏，号元白；与
　　刘禹锡酬咏，号刘白。长庆集诗二十卷，后集诗十七卷，别集补遗二
　　卷，今编诗三十九卷。
第847笔
李绅
　　李绅，字公垂，润州无锡人。为人短小精悍，于诗最有名，时号短李
　　　　。元和初，擢进士第，补国子助教；不乐，辄去。李锜辟掌书记，锜
　　　　抗命，不为草表，几见害。穆宗召为右拾遗、翰林学士，与李德裕、
　　　　元稹同时号三俊。历中书舍人、御史中丞、户部侍郎。敬宗立，李逢
　　　　吉搆之，贬端州司马，徙江州长史，迁滁、寿二州刺史，以太子宾客
　　　　分司东都。太和中，擢浙东观察使。开成初，迁河南尹、宣武节度使
　　　　。武宗即位，召拜中书侍郎同平章事，进尚书右仆射，封赵郡公。居
　　　　位四年，以检校右仆射平章事节度淮南。卒，赠太尉，谥文肃。追昔
　　　　游诗三卷，杂诗一卷，今合编为四卷。
第848笔
崔公信
　　崔公信，元和元年进士第。张〔弘〕（洪）靖帅太原，辟为掌书记，
　　后改观察判官，加授殿中侍御史。诗一首。
第849笔
杨虞卿
　　杨虞卿，字师皋，弘农人。元和五年擢进士第，为校书郎，擢监察御
　　史。牛僧孺、李宗闵辅政，引为弘文馆学士、给事中，号为党魁。历
　　工部侍郎、京兆尹，贬虔州司户卒。诗一首。
第850笔
杨汝士
　　杨汝士，字慕巢，虞卿从弟。元和四年，擢进士第，牛僧孺、李宗闵
　　待之善，因为中书舍人。开成初，由兵部侍郎出镇东川，入为吏部侍
　　郎，终刑部尚书。诗七首。
第851笔
陈至
　　陈至，元和四年即第。诗二首。
第852笔
赵蕃
　　赵蕃，元和进士第。诗二首。
第853笔
鲍溶
　　鲍溶，字德源，元和进士第，与韩愈、李正封、孟郊友善。集五卷，
　　今编诗三卷。
第854笔
卢钧
　　卢钧，字子和。举进士中第，尝为李绛、裴度幕僚，历岭南、山南、
　　昭义、宣武节度。大中时，召为左仆射，后以太保致仕，卒年八十七
　　。诗一首。
第855笔
范传质
　　范传质，元和进士第。诗一首。
第856笔
贾謩
　　贾謩，元和进士。诗一首。
第857笔
陈彦博
　　陈彦博，元和五年进士第。诗一首。
第858笔
唐扶
　　唐扶，字云翔，晋阳人，莒公俭之后。元和五年，登进士第，为侍御
　　史，终福州团练观察使。诗二首。
第859笔
陶雍
　　陶雍，元和间人。诗一首。
第860笔
郭周藩
　　　　郭周藩，河东人，登元和六年第。诗一首。
第861笔
侯冽
　　侯冽，元和六年进士第。诗二首。
第862笔
王质
　　王质，字华卿，太原祁人，文中子之后，元和六年登第。太和中，历
　　河南尹、宣歙观察使。诗一首。
第863笔
高铢
　　高铢，字权仲，元和六年登第。为太原判官，检校〔监〕（观）察御
　　史。大中初，终太常卿。诗一首。
第864笔
舒元舆
　　舒元舆，婺州东阳人。元和中，登进士第。调鄠尉，裴度表掌兴元书
　　记，拜监察御史，再迁刑部员外郎，改著作郎，分司东都。李训与元
　　舆善，训用事，再迁左司郎中。御史大夫李固言表知杂事，固言辅政
　　，权知御史中丞。不三月，即真，兼刑部侍郎，专附郑注。月中，以
　　本官及中书门下平章事。甘露之变，为仇士良所害。诗六首，编为一
　　卷。
第865笔
卢宗回
　　卢宗回，字望渊，南海人。登元和十年进士第，终集贤校理。诗一首
　　。
第866笔
周匡物
　　周匡物，字几本，漳州人。元和十一年进士第，仕至高州刺史。诗五
　　首。
第867笔
廖有方
　　廖有方，交州人。元和十年进士第，改名游卿，官校书郎。诗一首。
第868笔
皇甫曙
　　皇甫曙，元和十一年登第。宝历间，崔从镇淮南，署为行军司马。诗
　　一首。
第869笔
潘存实
　　潘存实，字镇之，漳浦人。元和十三年至进士第，仕至户部侍郎。诗
　　一首。
第870笔
陈去疾
　　陈去疾，字文医，候官人。元和十四年及第，历官邑管副使。诗十三
　　首。
第871笔
张萧远
　　张萧远，元和进士登第，籍之弟也。诗三首。
第872笔
李播
　　李播，登元和进士第，以郎中典蕲州。诗一首。
第873笔
王季则
　　王季则，登元和进士第。诗一首。
第874笔
纪元皋
　　纪元皋，元和进士。诗一首。
第875笔
吴晃
　　吴晃，元和进士。诗一首。
第876笔
郑还古
　　郑还古，元和中，登进士第，终国子博士。诗三首。
第877笔
独孤铉
　　独孤铉，陇右人，登元和进士第。诗一首。
第878笔
王初
　　王初，并州人，仲舒之长子也。元和末，登进士第。诗十九首。
第879笔
刘轲
　　刘轲，字希仁，沛人，少为僧。元和末，登进士第，终洛州刺史。集
　　一卷，今存诗一首。
第880笔
朱昼[5560]
　　朱昼，元和间进士第。诗三首。
第881笔
滕迈
　　滕迈，元和登进士第，官吉州太守。诗二首。
第882笔
滕倪
　　滕倪，元和时人。诗一首。
第883笔
殷尧藩
　　殷尧藩，苏州嘉兴人。元和中，登进士第，辟李翱长沙幕府，加监察
　　御史，又尝为永乐令。诗一卷。
第884笔
沈亚之
　　沈亚之，字下贤，吴兴人，登元和十年进士第，历殿中丞御史、内供
　　奉。太和初，为德州行营使柏耆判官。耆贬，亚之亦谪南康尉，终郢
　　州掾。集九卷，今编诗一卷。
第885笔
施肩吾
　　施肩吾，字希圣，洪州人，元和十年登第。隐洪州之西山，为诗奇丽
　　。西山集十卷，今编诗一卷。
第886笔
费冠卿
　　费冠卿，字子军，池州人，元和登第。母卒，叹曰：干禄养亲，得禄
　　而亲丧，何以禄为？遂隐池州九华山。长庆中，殿院李行修举其孝节
　　，召拜右拾遗。不赴。集一卷，今存诗十一首。
第887笔
萧建
　　萧建，兰陵人，登进士第，终礼部侍郎。诗一首。
第888笔
刘虚白
　　刘虚白，竟陵人，擢元和进士第。诗一首。
第889笔
张复
　　张复，元和中人。诗一首。
第890笔
张胜之
　　张胜之，元和中人。诗一首。
第891笔
姚合
　　姚合，陕州硖石人。宰相崇曾孙，登元和进士第。授武功主簿，调富
　　平、万年尉，宝历中监察御史、户部员外郎，出荆、杭州刺史，后为
　　给事中、陕虢观察史。开成末，终秘书监。与马戴、费冠卿、殷尧藩
　　、张籍游，李频师之，合诗名重于时，人称姚武功云。诗七卷。
第892笔
周贺
　　周贺，字南卿，东洛人。初为浮屠，名清塞。杭州太守姚合爱其诗，
　　加以冠巾，改名贺。诗一卷。
第893笔
郑巢
　　郑巢，与姚合同时。诗一卷。
第894笔
吕群
　　吕群，元和进士第。诗二首。
第895笔
崔涯
　　崔涯，吴楚间人，与张祜齐名。诗八首。
第896笔
郭良骥
　　郭良骥，元和后诗人。诗二首。
第897笔
王叡
　　王叡，元和后诗人，自号炙毂子。集五卷，今存诗九首。
第898笔
焦郁
　　焦郁，元和间人。诗三首。
第899笔
崔郊
　　崔郊，元和间秀才。诗一首。
第900笔
刘鲁风[5744]
　　刘鲁风，九江刺史张又新客也。诗一首。
第901笔
柳泌
　　柳泌，宪宗朝方士，为穆宗所诛。诗二首。
第902笔
何希尧[5745]
　　何希尧，字唐臣，分水人。诗四首。
第903笔
朱冲和
　　朱冲和，钱塘酒徒，与张祜同时。诗一首。
第904笔
张光朝[5746]
　　张光朝，元和时人。诗二首。
第905笔
梁铉
　　梁铉，元和时人。诗一首。
第906笔
章孝标
　　章校标，桐庐人，登元和十四年进士第，除秘书省正字。太和中，试
　　大理评事。诗一卷。
第907笔
蒋防
　　蒋防，义兴人，官右拾遗。元和中，李绅荐为司封郎中、知制诰，进
　　翰林学士。李封吉逐绅，因出防为汀州刺史。集一卷，今存诗十二首
　　。
第908笔
李虞
　　李虞，绅之族子。隐华阳，后为拾遗。诗一首。
第909笔
裴潾[5763]
　　裴潾，闻喜人。元和初，以荫仕，累擢起居舍人。开成中，终兵部侍
　　郎。诗十五首。
第910笔
刘三复
　　刘三复，润州句容人，以文章见知于李德裕。自浙西迄淮甸，常在宾
　　幕，后遣诣阙求试，登第。会昌时，历刑部侍郎、弘文馆学士。集十
　　三卷，今存诗一首。
第911笔
韦瓘
　　韦瓘，字茂弘，京兆万年人。登进士，累擢中书舍人，贬明州刺史
　　。会昌末，累迁楚州刺史，终桂管观察史。诗一首。
第912笔
崔郾
　　崔郾，字广略，邠之弟。中进士，补集贤校书郎，累迁吏部员外，三
　　升谏议大夫。敬宗即位，进中书舍人，迁礼部侍郎，出为虢州观察史
　　，历鄂岳、浙西观察，终检校礼部尚书。诗一首。
第913笔
孔温业
　　孔温业，冀州人，长庆元年进士第。大中后，历官中书舍人、天平节
　　度史。诗一首。
第914笔
赵存约
　　赵存约，长庆进士。太和中，为兴元节度判官，兵乱被害。诗一首。
第915笔
窦洵直[5768]
　　窦洵直，长庆进士。诗一首。
第916笔
陈标
　　陈标，长庆二年登进士第，终侍御史。诗十二首。
第917笔
袁不约
　　袁不约，字还朴，长庆三年进士第。李固言在成都，辟为幕官，加检
　　校侍郎。诗一卷，今存四首。
第918笔
李余
　　李余，蜀人。工乐府，登长庆三年进士第。诗二首。
第919笔
白敏中
　　白敏中，字用晦，长庆中进士第，擢累侍御史、左司员外郎。武宗召
　　入翰林，为学士。宣宗立，以兵部侍郎同中书门下平章事，寻出为邠
　　宁节度使，懿宗复召拜司徒、门下侍郎、还平章事。咸通二年，出为
　　凤翔节度史，以太傅至仕。诗二首。
第920笔
李敬方
　　李敬方，字中虔，登长庆进士第。大和中，为歙州刺史。诗一卷，今
　　存八首。
第921笔
李回
　　李回，字昭度，本名躔，擢长庆进士，辟扬州掌书记，迁监察御史。
　　会昌中，以刑部侍郎兼御史中丞，俄进中书侍郎同中书门下平章事，
　　　　出为剑南西川节度。以与李德裕善，贬抚州长史。诗三首。
第922笔
常（一作韦）楚老
　　常楚老，长庆进士，官拾遗。诗二首。
第923笔
李甘
　　李甘，字和鼎，长庆末进士擢第。太和中，官侍御史，贬封州司马。
　　集一卷，今存诗一首。
第924笔
平曾
　　平曾，穆宗时人，唐以府元被绌著九人，曾其一也。长庆初，同贾岛
　　辈贬，谓之举场十恶，曾后谒李固言于蜀。幕中皆名士，曾轻忽无所
　　畏，遂献雪山赋。李览，命推出。不旬日，再献鯸鱼赋曰：此鱼触物
　　而怒，翻身上波，为乌鸢所获，奈鲂鲤笑何。李览之，遂不至深罪。
　　卒以恃才傲物，没于县曹。诗三首。
第925笔
景审
　　景审，南阳人，长庆中有善书名。诗一首。
第926笔
顾非熊
　　顾非熊，况之子。性滑稽，好凌轹，因举场三十年。穆宗长庆中，登
　　进士第，累佐史府。大中间，为盱眙于尉。慕父风，弃官隐茅山。诗
　　一卷。
第927笔
张祜
　　张祜，字承吉，清河人，以宫词得名。长庆中，令狐楚表荐之。不报
　　，辟诸侯府，多不合，自劾去。尝客淮南，爱丹阳曲阿地，筑室卜隐
　　。集十卷，今编诗二卷。
第928笔
杨洵美
　　杨洵美，登宝历元年进士第，终监察御史。诗一首。
第929笔
长孙翱
　　长孙翱，与朱庆余同时。诗一首。
第930笔
卢求
　　卢求，范阳人。宰相携之父，李翱婿也。登宝历二年进士第，官郡守
　　。诗一首[5852]
第931笔
欧阳衮
　　欧阳衮，字希甫，闵人。宝莉元年及第，官侍御史。诗九首。
第932笔
裴夷直
　　裴夷直，字礼卿，河东人，擢进士第。文宗时，历右拾遗、礼部员外
　　郎，进中书舍人。武宗即位，出刺航州，斥驩州司户参军。宣宗初，
　　复拜江、华等州刺史，终散骑常侍。诗一卷。
第933笔
朱庆余
　　朱庆余，名可久，以字行。越州人，受知于张籍，登宝历进士第。诗
　　二卷。
第934笔
王彦威
　　王彦威，太原人。孤贫力学，淹识古今典礼，举明经甲科，撰元和新
　　礼上之。拜博士，累擢司封郎中、弘文馆学士。开成时，历忠武宣武
　　节度史。诗一首。
第935笔
唐敬休
　　唐敬休，字顺之，邓州新野人。太和中，累官户部侍郎、尚书左丞。
　　诗一首。
第936笔
许玫
　　许玫，太和元年登进士第。兄弟琯，瓘皆高科。诗一首。
第937笔
厉玄
　　厉玄，登太和二年进第。官终侍御史，姚合同时人。诗五首。
第938笔
魏扶
　　魏扶，太和四年进士第，大中三年兵部侍郎同平章事。诗三首。
第939笔
杨汉公
　　杨汉公，字用乂。虞卿之弟，太和八年擢进士第，累官司封郎中。坐
　　虞卿，出刺舒州，徙湖、毫、苏三州，终桂林观察史。诗二首。
第940笔
何扶
　　何扶，太和九年及第。诗二首。[5899]
第941笔
柴夔
　　柴夔，太和中，登进士第。诗一首。
第942笔
房千里
　　房千里，字鹄举，登太和进士第。官国子博士，终高州刺史。诗一首
　　。
第943笔
刘郇伯
　　刘郇伯，太和进士。诗一首。
第944笔
李章武
　　李章武，太和末，官成都少尹。诗一首。
第945笔
萧倣
　　萧倣，登太和进士第，历谏议大夫、给事中。咸通初，迁左散骑常侍
　　，懿宗时，擢礼部侍郎，出为滑州刺史，充义成军节度，郑滑颖观察
　　处置等使。入为兵部尚书判度支，转吏部尚书同平章事，出为领南节
　　度使。诗二首。
第946笔
柳棠
　　柳棠，东川人。应进士举，才司优赡。开成中，杨汝士镇东川，棠每
　　于坐上赋诗狂纵，后参越嵩军事卒。诗二首。
第947笔
钟辂
　　钟辂，崇文馆校书郎。诗一首。
第948笔
杨发
　　杨发，字至之，冯翊人。以父遗直客苏州，因家焉。登太和四年进士
　　第，历太常卿，出为苏州刺史，即其乡里也，后为岭南节度使。以严
　　为治，军乱，贬婺州刺史。诗十三首。
第949笔
杨收
　　杨收，字藏之，发之弟。十三善文咏，吴人呼为神童。会昌元年登第
　　，累官中书侍郎同平章事。为章保衡所倾，长流驩州，赐死。诗三首
　　。
第950笔
杨乘
　　杨乘，发之子，大中初，登进士第。终殿中侍御史。发兄弟四人，与
　　诸群从。皆以文学登高第，时号修行杨家。诗五首。
第951笔
尹璞
　　尹璞，会昌后人。诗一首。
第952笔
雍陶
　　雍陶，字国钧，成都人。太和间第进士。大中八年，自国子毛诗博士
　　刺简州，诗一卷。
第953笔
李远
　　李远，字求（一作承）古，蜀人，第太和进士。历忠、建、江三州刺
　　史，终御史中丞。集一卷。
第954笔
胡杲
　　胡杲，安定人，怀州司马，诗一首。
第955笔
吉皎
　　吉皎，冯翊人，卫尉卿致仕，诗一首。
第956笔
刘真（一作贞）
　　刘真，广平人，磁州刺史，诗一首。
第957笔
郑据
　　郑据，荥阳人，右龙武军长史，诗一首。
第958笔
卢真[5264]
　　卢真，范阳人，侍御史内供奉，诗一首。
第959笔
张浑
　　张浑，清河人，永州刺史，诗一首。
第960笔
韦式
　　韦式，太和中人，诗一首。
第961笔
张彤
　　张彤，长庆时人，诗一首。
第962笔
周元范
　　周元范，句曲人，诗一首。
第963笔
繁佑一
　　繁知一，秭归令，诗一首。
第964笔
严休复
　　严休复，官散骑常侍，平卢节度使，诗二首。
第965笔
卢拱
　　卢拱，秘书郎，终申州刺史，与白居易同时，诗二首。
第966笔
李谅
　　李谅，字复元，三宰剧县，在为郡牧，终京兆尹，诗一首。
第967笔
刘猛
　　刘猛，梁州进士，与元稹同时，诗三首。
第968笔
万彤云
　　万彤云，为白居易所赏，诗一首。
第969笔
卢真
　　卢真，字子蒙，官河南尹，开成中，为大理卿，终福建观察使，诗二
　　首。
第970笔
王起
　　王起，字举之。扬州人，宰相播之弟，贞元十四年进士第，又登制策
　　直言极谏科，累官尚书左仆射，终山南西道节度使，起书无不读，一
　　经目弗忘，三典共举，皆得人，集一百二十卷，今存诗六首。
第971笔
王损之
　　王损之，贞元十四年进士第，诗一首。
第972笔
王炎
　　王炎，宰相播之弟，铎之父，登贞元进士第，累官至太常博士，诗一
　　首。
第973笔
封孟绅（一作孟对，又作孟对。）
　　封梦绅，贞元十五年进士第一人，官终太常卿，诗一首。
第974笔
邵楚苌[5273]
　　邵楚苌，字待伦，闽县人，贞元十五年进士第，官校书郎，诗一首。
第975笔
郑俞
　　郑俞，贞元十六年登进士第，为长水县令，诗一首。
第976笔
吴丹
　　吴丹，字真存，吴人，贞元十六年登第，历官至镇州宣慰副使、尚书
　　郎、饶州刺使，诗一首。
第977笔
王鉴
　　王鉴，贞元十六年登进士第，诗一首。
第978笔
陈昌言
　　陈昌言，贞元十六年进士，诗二首。
第979笔
杜元颖
　　杜元颖，杜陵人，如晦五世孙，贞元十六登第，又擢宏词，累官司勋
　　员外，穆宗时，拜中书舍人，不阅岁，至宰相，再，出为剑南西川
　　节度使，太和中，贬循州司马，有五题诗一卷，今存一首。
第980笔
胡直钧
　　胡直钧，登贞元十九年进士第，诗一首。
第981笔
俞简
　　俞简，贞元进士，诗一首。
第982笔
杨嗣复
　　杨嗣复，字继之，於陵子也。贞元中擢第，初署幕府，进右拾遗，累
　　迁中书舍人，牛僧儒、李宗闵引之，由户部侍郎擢尚书右丞，太和中
　　，宗闵罢相，嗣复出为剑南东川节度使，宗闵复知政事，入为户部侍
　　郎，俄拜同中书门下平章事，武宗立，贬潮州刺史，宣宗大中初，以
　　吏部尚书召，卒，谥孝穆。诗五首。
第983笔
杨衡
　　杨衡，字仲师，吴兴人，初与符载、崔群、宋济隐庐山，号山中四友
　　，后登第，官至大理评事，诗一卷。
第984笔
牛僧儒
　　牛僧儒，字思黯，陇西人，贞元中，擢进士第，历相穆、敬两朝，封
　　奇章郡公，后出为武昌节度使，文宗朝，征入再相，素与李德裕相恶
　　，会昌中，贬循州长史，大中初，还为太子少师，卒，集五卷，今存
　　诗四首。
第985笔
叶季良
　　叶季良，登贞元进士第，诗三首。
第986笔
湛贲
　　湛贲，宋长史茂之十二世孙，本冢毘陵，后为宜春人，贞元中登第，
　　，尝以江阴县主簿权知无锡县事，后为毘陵守，诗三首。
第987笔
薛存诚
　　薛存诚，字资明，河东人，登贞元进士第，元和末，官至御史中丞，
　　诗十二首。
第988笔
裴次元
　　裴次元，贞元中第进士，元和中，为福州刺史、河南尹，终江西观察
　　使，诗三首。
第989笔
李宣远
　　李宣远，贞元进士登第，诗二首。
第990笔
李君何
　　李君何，贞元中进士第，诗一首。
第991笔
周弘亮
　　周弘亮，登贞元进士第，诗三首。
第992笔
陈翥
　　陈翥，贞元进士第，诗一首。
第993笔
曹著
　　曹著，贞元进士第，诗一首。
第994笔
王公亮
　　王公亮，登贞元进士第。长庆初，自司马郎中为商州刺史，诗一首。
第995笔
张仲方
　　张仲方，韶州始兴人，九龄族孙，贞元中，擢进士宏词，历散骑常侍
　　、京兆尹，左迁华州刺史，入为秘书监，集三十卷，今存诗二首。
第996笔
崔玄亮
　　崔玄亮，字晦叔，磁州人，贞元中，与元白同登第，宪宗寺，为监察
　　御史，历密、歙、湖三州刺史，太和中，由谏议大夫迁散骑常侍，终
　　虢州刺史，有三州倡和集，今存诗二首。
第997笔
徐牧
　　徐牧，贞元进士，诗一首。
第998笔
王播
　　王播，字明启，其先太原人，父恕，为杨州仓曹参军，遂家焉，播与
　　弟炎、起皆有文名，并擢进士，长庆初，拜相，太和初，复专政，卒
　　，赠太尉，诗三首。
第999笔
独孤良弼
　　独孤良弼，贞元间进士，官左司郎中，诗一首。
第1000笔
沈传师
　　沈传师，字子言，吴人，贞元末登第，历官拾遗、翰林学士、中书舍
　　人，宝历中，由尚书右丞出为宣歙观察使，复入为吏部侍郎，有才行
　　，工楷法，诗五首。
第1001笔
白行简
　　白行简，字知退，白居易之弟，贞元末第进士，累官度支郎中，有兄
　　风，尝从居易谪所，天性友爱，当时无比，集二十卷，今存诗七首。
　　[5304]
第1002笔
裴澄
　　裴澄，闻喜人，德宗朝登第，官至苏州刺史，诗一首。
第1003笔
罗立言
　　罗立言，宣州人，太和中历司农少卿，李训引为京兆少尹，知府事，
　　同谋诛宦官，被害，诗一首。
第1004笔
张灿
　　张灿，贞元元和间进士，诗一首。
第1005笔
牟融
　　牟融，有赠欧阳詹、张〔籍〕（藉）、韩翃诸人诗，盖贞元、元和间
　　人也，诗一卷。
第1006笔
刘言史
　　刘言史，邯郸人，与李贺同时，歌诗美丽恢瞻，自贺外，世莫能比，
　　亦与孟郊友善，初客镇冀，王武俊奏为枣强令，辞疾不受，人因称为
　　刘枣强，后客汉南，李夷简属司空掾，寻卒，歌诗六卷，今编一卷。
第1007笔
长孙左辅
　　长孙左辅，德宗时人，其弟公辅为吉州刺史，往依焉，其诗号古调集
　　，今存十七首。
第1008笔
张碧
　　张碧，字太碧，贞元时人，孟郊听其集诗云：天宝太白没，六义已消
　　歇，先生今复生，斯文信难缺，下笔证兴亡，陈辞备风骨，高秋数奏
　　琴，澄潭一轮月，推之者至矣，诗十六首。
第1009笔
张瀛
　　张瀛，碧之子，事广南刘氏，官至曹郎，诗一首。
第1010笔
卢殷（宋时避讳，改作隐。）
　　卢殷，范阳人，为登封尉，诗十三首。
第1011笔
孤独申叔
　　孤独申叔，字子重，以博学宏词为校书郎，诗一首。
第1012笔
严公弼
　　严公弼，梓州人，擢进士第，袭父震爵，封郧国公，诗一首。
第1013笔
严公贶
　　严公贶，公弼之弟，诗一首。
第1014笔
庄南杰
　　庄南杰，进士，与贾岛同时，杂歌行一卷，今存诗五首。
第1015笔
李溟
　　李溟，与贾岛同时，诗一首。
第1016笔
贺兰朋吉
　　贺兰朋吉，与贾岛同时，诗一首。
第1017笔
王鲁复
　　王鲁复，字梦周，连江人，从事邕府，诗四首。
第1018笔
徐希仁
　　徐希仁，与卢仝同时，诗一首。
第1019笔
雍裕之
　　雍裕之，贞元后诗人也，诗一卷。
第1020笔
段弘古
　　段弘古，澧州人，吕温守道州，尝客焉，后谒窦群容州，殁旅舍，诗
　　一首。
第1021笔
何元上（一作玄之）
　　何元上，自称峨眉山人，尝居道州，诗一首。
第1022笔
宋济
　　宋济，德宗时人，与杨衡，符载同栖青城，诗二首。[5353]
第1023笔
符载
　　符载，字厚之，蜀人，初应庐山，后辟西川掌书记，加授监察御史
　　，集十四卷，今存诗二首。
第1024笔
张俨
　　张俨，贞元中人，诗三首。
第1025笔
先汪
　　先汪，合江人，贞元中举孝廉，诗一首。
第1026笔
李赤
　　李赤，吴郡举子，尝自比李白，故名赤，诗十首。
第1027笔
薛
　　薛，河东人，德宗朝诗人也，诗一首。
第1028笔
孙叔向
　　孙叔向，德宗时人，诗三首。
第1029笔
刘皂
　　刘皂，贞元间人，诗五首。
第1030笔
杨厚
　　杨厚，贞元间诗人，诗一首。
第1031笔
裴交泰
　　裴交泰，贞元间诗人，诗一首。
第1032笔
李秘
　　李秘，唐宗室也，贞元、元和间人，诗一首。
第1033笔
殷尧（一作克）恭
　　殷尧恭，元和间人，诗一首。
第1034笔
林杰
　　林杰，字智周，闽人，幼而秀异，六岁赋诗，援笔立成，唐扶见而赏
　　之，又精琴棋草隶，举神童，年十七卒，诗二首。
第1035笔
郑立之
　　郑立之，贞元、元和中人，诗一首。
第1036笔
苏郁
　　苏郁，贞元、元和间诗人，诗三首。
第1037笔
活虚舟
　　浩虚舟，隰州刺史，聿之子，中宏词科，诗一首。
第1038笔
蔡京
　　蔡京，初为僧，令狐楚镇滑台，劝之学，后以进士举上第，官御史，
　　谪沣州刺史，迁抚州，诗三首。
第1039笔
张顶
　　张顶，抚州人，诗一首。
第1040笔
李逢吉
　　李逢吉，字虚舟，笼西人，登进士第，元和、长庆两朝，常再为宰相
　　，太和中，以司徒致仕，卒，谥曰成，其诗与令狐楚同编者名断金集
　　，今存八首。
第1041笔
于𬱖
　　于𬱖，字允元，河南人，以荫补千牛，擢累驾部郎中、湖、苏二州刺
　　史，襄州节度观察使，元和初，拜司空，寻贬恩王[5365]傅，终太子
　　宾客，诗二首。
第1042笔
卢景亮
　　卢景亮，字长晦，范阳人，少孤，力学，善属文，德宗时，历右补阙
　　，鲠毅无所固，贬斥二十年，至元和初，召还，再迁中书舍人，诗一
　　首。
第1043笔
李渤
　　李渤，字濬之，洛阳人，少隐嵩山。元和中，征为著作郎，敬宗时，
　　由考功郎中拜给事中，伉直敢言，出为桂管观察使，诗五首。
第1044笔
孟简
　　孟简，字几道，德州人，举进士、宏词，皆及第，元和中，累官至户
　　部侍郎，坐事贬吉州司马，诗七首。
第1045笔
王仲舒
　　王仲舒，字弘中，并州祁人，少客江南，与梁肃、杨凭游，并有文名
　　，元和初，为职方郎中、知制诰，穆宗初，为中书舍人，终江南西道
　　观察使，诗一首。
第1046笔
孙革（一作华）
　　孙革，宪宗朝为监察御史，诗一首。
第1047笔
汪万于
　　汪万于，字叔振，歙人，宪宗时为江陵户曹参军，诗一首。
第1048笔
何儒亮
　　何儒亮，与孟简同时人，诗一首。
第1049笔
李宗闵[5372]
　　李宗闵，字损之，擢进士，补洛阳尉，累官驾部郎中、知制诰，穆宗
　　即位，拜中书舍人，宝历初，进兵部侍郎，太和中，同中书门下平章
　　事，迁中书侍郎，出为山西西道节度使，寻复秉政，后贬死，诗一首
　　。
第1050笔
韦表微
　　韦表微，字子明，擢进士第，数辟诸使府，入授监察御史里行，俄为
　　翰林学士、知制诰，久之，迁中书舍人，文宗立，进户部侍郎，卒，
　　赠礼部尚书，诗一首。
第1051笔
徐凝
　　徐凝，睦州人，元和中官至侍郎，诗一卷。
第1052笔
李德裕
　　李德裕，字文饶，赵郡人，宰相李吉甫子也。以荫补校书郎，拜监察
　　御史，穆宗即位，擢翰林学士，再进中书舍人，未几，授御史中丞，
　　牛僧孺、李宗闵追怨吉甫，出德裕为浙江观察使，太和三年，召拜兵
　　部侍郎，宗闵秉政，复出为郑滑节度使，逾年，徙剑南西川，以兵部
　　尚书召，俄拜中书门下平章事，封赞皇县伯，宗闵罢，代为中书侍郎
　　、集贤殿大学士，郑注、李训怨之，乃召宗闵，拜德裕为兴元节度使
　　，入见帝，自陈愿留阙下，复拜兵部尚书，为王璠、李汉所谮，贬太
　　子宾客，分司东都，再贬袁州刺史，未几徙滁州，开成初，起为浙西
　　观察使，武宗立，召为门下侍郎，同中书门下平章事，拜太尉，封卫
　　国公，当国凡六年，威名独重于时，宣宗即位，罢为荆南节度使，白
　　敏中、令狐绹使党人搆之，贬崖州司户参军卒，德裕少力学，善为文
　　，虽在大位，手不去书，会昌一品集二十卷，别集十卷，外集四卷，
　　今编诗一卷。
第1053笔
熊儒登
　　熊儒登，钟陵人，登进士第，元和中，终藩镇从事，诗一卷。
第1054笔
李涉
　　李涉，洛阳人。初与弟渤同隐庐山，后应陈许辟，宪宗时，为太子通
　　事舍人，寻谪峡州司仓参军，太和中，为太学博士，复流康州，自号
　　清谿子，集二卷，今编诗一卷。
第1055笔
陆畅
　　陆畅，字达夫，吴郡人，元和元年登进士第，为皇太子僚属，后官凤
　　翔少尹，诗一卷。
第1056笔
柳公权
　　柳公权，字诚悬，公绰之第，精于书学，元和初，擢进士第，穆宗时
　　，拜右拾遗、侍书学士，改弘文馆学士，文宗复召侍书，寻以谏议为
　　学士、知制诰，转工部侍郎，咸通初，改太子少师，诗五首。
第1057笔
吴武陵
　　吴武陵，信州人，元和初，擢进士第，宝易直判度支，表武陵主盐北
　　边，入为太学博士，太和中，出刺韶州，寻贬潘州司户参军，诗一卷
　　，今存二首。
第1058笔
韦处厚
　　韦处厚，字德载，京兆人，元和初登第，又擢贤良方正异等，授秘书
　　郎，兼史职，改咸阳尉，迁右拾遗，转考公员外，出为开州刺史，入
　　拜户部郎中、知制诰，穆宗召入翰林为侍讲学士，改中书舍人，文宗
　　即位，拜兵部侍郎，寻以中书侍郎同平章事，集七十卷，今存诗十二
　　首。
第1059笔
杨敬之
　　杨敬之，字茂孝，元和初，登进士第，擢累屯田、户部二郎中，坐李
　　宗闵党，贬连州刺史，文宗向儒术，以敬之为国子祭酒，诗二首。
第1060笔
李虞仲
　　李虞仲，字见之，端之子，元和初，登进士第，累官中书舍人、知
　　制诰，终吏部侍郎，诗集四卷，今存一首。
第1061笔
张又新
　　张又新，字孔昭，工部侍郎荐之子，元和中，擢第，历左右补阙，坐
　　李逢吉党，贬江州刺史，后附李训，迁刑部郎中，训死，复贬申州刺
　　史，诗十七首。
第1062笔
封敖
　　封敖，字硕夫，人，元和中登第，会昌初，以左司员外郎召为翰林
　　学士、知制诰，迁御史中丞，大中中，历平卢、兴元节度使，终尚书
　　右仆射，翰藁八卷，今存诗二首。
第1063笔
马植
　　马植，字存之，扶风人，元和中进士擢第，历安南招讨、黔中观察使
　　，宣宗朝，以户部侍郎同中书门下平章事，寻罢[5454]为太子宾客，
　　分司东都，起忠武节度使，徙宣武卒，诗一首。
第1064笔
李廓
　　李廓，宰相程之子，登元和进士第，累官颍州刺史，大中中，终武宁
　　节度使，诗十八首。
第1065笔
杜牧
　　杜牧，字牧之，京兆万年人。太和二年，擢进士第，复举贤良方正。
　　沈传师表为江西团练府巡官，又为牛僧孺淮南节度府掌书记，擢监察
　　御史。移疾，分司东都。以弟𫖮病弃官，复为宜州团练判官。拜殿中
　　中侍御史﹑内供奉，累迁左补阙、史馆修撰，改膳部员外郎。历黄﹑
　　池、睦三州刺史，入为司勋员外郎，常兼史职。改吏部，复乞为湖州
　　刺史。逾年，拜考功郎史、知制诰，迁中书舍人卒。牧刚直有奇节，
　　不为龊龊小谨，敢论列大事，指陈病利尤切。其诗情致豪迈，人号为
　　小杜，以别甫云。樊川诗四卷，外集诗一卷，别集诗一卷，今编为八
　　卷。
第1066笔
许浑
　　许浑，字用晦，丹阳人，故相圉师之后。太和六年进士第，为当涂，
　　太平二县令，以病免起润州司马。大中三年，为监察御史，历虞部员
　　外郎，睦，郢二州刺史。润州有丁卯桥，浑别墅在焉，因以名其集。
　　集二卷，今编诗十一卷。
第1067笔
李商隐
　　李商隐，字义山，怀州河内人。令狐楚帅河阳，奇其文，使与诸子游
　　。楚徙天平、宣武，皆表署巡官。开成二年，高锴知贡举，令狐绹雅
　　善锴，状誉甚力，故握进士第。调弘农尉，以忤观察使，罢去。寻复
　　官，又试拔萃中选。王茂元镇河阳，爱其才，表掌书记，以子妻之，
　　得侍御史。茂元死，来游京师，久不调。更依桂管观察使郑亚府判官
　　，亚谪循州，商隐从之，凡三年乃归。茂元与亚皆李德裕所善，绹以
　　商隐为忘家恩，谢不通。京兆尹卢弘正表为府参军，典笺奏。绹当国
　　，商隐归，穷自解，绹憾不置。弘正镇徐州，表为掌书记，久之，还
　　朝，复干绹，乃补太学博士。柳仲郢节度剑南东川，辟判官、检校工
　　部员外郎，府罢，客荥阳卒。商隐初为文，瑰迈奇古。及在令狐楚府
　　，楚本工章奏，因授其学。商隐俪偶长短而繁缛过之，时温庭（廷）
　　筠，段成式俱用是相夸，号三十六体，樊南甲集二十卷、乙集二十卷
　　，玉溪生诗 三卷，今合编诗三卷。
第1068笔
纪唐夫
　　纪唐夫，开成中书舍人，诗三首。
第1069笔
裴思谦
　　裴思谦，开成登第，官卫尉卿，诗一首。
第1070笔
李衢
　　李衢，开成中为屯田郎中，诗一首。
第1071笔
李损之
　　李损之，文宗朝进士，诗一首。
第1072笔
李景
　　李景，陇西人，文宗朝进士，诗二首。
第1073笔
张元（一作亢）宗
　　张元宗，太和时人，诗二首。
第1074笔
李肱
　　李肱，开成二年第一人及第，官齐岳二牧，诗一首。
第1075笔
郑史
　　郑史，字惟直，宜春人，开成元年举进士第，国子博士，历永州刺史
　　，即谷之父也，诗三首。
第1076笔
许瀍
　　许瀍，开成初进士，诗一首。
第1077笔
牛丛
　　牛丛，字表龄，僧（孺）（儒）之子，开成初登第，历践台省方镇，
　　终吏部尚书，诗一首。
第1078笔
陈上美
　　陈上美，开成二年登进士第，诗二首。
第1079笔
杨鸿
　　杨鸿，开成二年登进士第，诗一首。
第1080笔
赵璜
　　赵璜，开成三年登第，诗四首。
第1081笔
潘咸（一作成，又作诚）
　　潘咸，与喻凫同时，集一卷，今存诗五首。
第1082笔
薛莹
　　薛莹，文宗时人，洞庭诗集一卷，今存十首。[6264]
第1083笔
崔元略
　　崔元略，博州人。第进士，更辟诸府，累迁殿中侍御史。进中丞，改
　　京兆少尹，历散骑常侍，出为黔南观察使。敬宗初，拜户部侍郎。太
　　和三年，以户部尚书判度支，留守东都，改义成节度使。卒，赠左仆
　　射，诗一首。
第1084笔
冯涯
　　冯涯，开成中进士第，诗一首。
第1085笔
喻凫
　　喻凫，毘陵人。登成五年进士第，终乌程尉，诗一卷。
第1086笔
刘得仁
　　刘得仁，贵主之子，长庆中即以诗名。自开成至大中三朝，昆弟皆历
　　贵仕，而得仁出入举场三十年，卒无成。集一卷，今编诗二卷。
第1087笔
权审
　　权审，字子询，天水人，累常侍，诗二首。
第1088笔
邢群
　　邢群，与杜牧同时，官歙州刺史，诗一首。
第1089笔
曹汾
　　曹汾，字道谦，河南人。历忠武军节度观察等使，户部侍郎，诗一首
　　。
第1090笔
严恽
　　严恽，字子重，吴兴人。举进宗第，与杜牧游，诗一首。
第1091笔
殷潜之
　　殷潜之，自称野人，与杜牧同时，诗一首。
第1092笔
祝元膺
　　祝元膺，句曲人，与段成式同时，诗三首。
第1093笔
彭蟾[6309]
　　彭蟾，字东蟾，好学不仕，诗一首。
第1094笔
王枢
　　王枢，浙西湖州郡判官，诗一首。
第1095笔
张希复
　　张希复，字善继，常山人，历官集贤校理学士，诗一首。
第1096笔
钱可复[6310]
　　钱可复，起之孙，累官礼部郎中。郑注镇凤翔，朝选充副使，注败，
　　遇害，诗一首。
第1097笔
张鹭
　　张鹭，开成中人，诗一首。
第1098笔
刘庄物
　　刘庄物，开成中人，诗一首。
第1099笔
朱景玄
　　朱景玄，会昌时人，官至太谕德，诗一卷，今存十五首。
第1100笔
薛宜僚
　　薛宜僚，会昌中为左庶子，诗二首。
第1101笔
郭圆
　　郭圆，会昌中为剑南节度使李固言从事、检校司门员外郎，诗一首。
第1102笔
崔铉
　　崔铉，字台硕，博陵人。擢进士第，累迁翰林学士，中书舍人。会昌
　　二年，拜中书侍郎同中书下平章事，与李德裕不协，罢为陕虢观察使
　　。宣宗初，以御史大夫召，进尚书左仆射，兼门下侍郎，寻出为淮南
　　节度使。帝饯于太液亭，赐诗宠之。咸通初，徒山南东道，荆南二镇
　　，封魏国公，诗二首。
第1103笔
元晦
　　元晦，稹之从子。会昌初桂管观察使，终散骑常侍，诗二首。
第1104笔
路贯
　　路贯，与元晦同登第，官桂管观察副使，诗一首。
第1105笔
郑薰
　　郑薰，字子溥，擢进士第，历宣歙观察使。懿宗初，召还。太常少卿
　　，累吏部侍郎，进左丞，后以太子少师致仕。号所居为隐岩，莳松于
　　庭，号七松处士，存诗一首。
第1106笔
薛逢
　　薛逢，字陶臣，蒲州河东人。会昌初，擢进士第，授为万年尉。直弘
　　文馆，历侍御史、尚书郎，出为巴州刺史。复斥蓬州，寻以太常少卿
　　召还，历给事中，迁秘书监，卒。集十卷，今编诗一卷。
第1107笔
刘沧
　　刘沧，字蕴灵，鲁人，大中八年进士第。调华原尉，迁龙门令，诗一
　　卷。
第1108笔
李频
　　李频，字德新，睦州寿昌人。少秀悟，逮长，庐西山，多所记览。其
　　属辞于诗尤长。给事中姚合名为诗，士多归重。频走千里，丐其品，
　　合大加奖挹，以女妻之。中大八年，擢进士第，调秘书郎，为南陵主
　　簿，判入等。再迁武功令，俄擢侍御史，守法不阿徇。迁累都官员外
　　郎，表丐建州刺史，以礼法治下，建赖以安。卒官，父老为立庙梨山
　　，岁祠之。有建州刺史集一卷，又号梨岳集，今编为三卷。
第1109笔
李郢
　　李郢，字楚望，长安人。大中十年，第进士，官终侍御史，诗一卷。
第1110笔
崔玨
　　崔玨，字梦之，尝寄家荆州。登大中进士第，由幕府拜秘书郎，为淇
　　县令，有惠政。官至侍御，诗一卷。
第1111笔
曹邺
　　曹邺，字业（一作邺）之，桂州人。登大中进士第，由天平幕府迁太
　　常博士。历祠部郎中、洋州刺史，诗二卷。
第1112笔
储嗣宗
　　储嗣宗，大中十三年，登进士第。诗一卷。
第1113笔
于武陵
　　于武陵，会昌时人。诗一卷（通考），大中进士。
第1114笔
司马扎
　　司马扎，大中时人。诗一卷。
第1115笔
徐商
　　徐商，字义声（一云字秋卿），新郑人。擢进士第，大中时尚书左丞
　　，咸通四年，以兵部尚书同平章事，后出为襄州节度。诗一首。
第1116笔
高璩
　　高璩，字莹之，渤海人。登进士第，累佐使府。大中朝，历丞郎，咸
　　通中，守中书侍郎平章事，诗一首。
第1117笔
高湘
　　高湘，字濬之，铢从子也。擢进士第，咸通中，历谏议大夫。僖宗朝
　　，终江西观察使。诗一首。
第1118笔
崔安潜
　　崔安潜，字进之，齐州人，大中三年进士登第。咸通中，累擢忠武节
　　度，使拒王仙芝有功，代高骈镇西川。终太子傅，谥贞孝。诗一首。
第1119笔
裴铏
　　裴铏，高骈客也。官咸都节度副使，加御史大夫，诗一首。
第1120笔
刘损
　　刘损，咸通时人，诗三首。
第1121笔
郑愚
　　郑愚，番禺人，咸通中，观察桂管，入为礼部侍郎。黄巢平后，出镇
　　南海，终尚书左仆射，诗二首。
第1122笔
霍总
　　霍总，咸通时池州刺史，诗七首。
第1123笔
陈琡
　　陈琡，咸通中佐廉使郭常侍铨于徐。性耿介，不合。挈家居茅山，焚
　　香习禅，诗一首。
第1124笔
裴虔（一作干）余
　　裴虔余，咸通末佐北门李相蔚南幕。干宁初，官太常少卿，诗二首。
第1125笔
李嵘[6912]
　　李嵘，咸通时人，诗一首。
第1126笔
袁郊
　　袁郊，字之仪，朗山人。滋之子也。咸通时，为祠部郎中，昭宗朝，
　　为翰林学士，诗四首。
第1127笔
张丛[6913]
　　张丛，咸通中，官桂管观察使，诗一首。
第1128笔
冯衮
　　冯衮，东阳人，字之子，登进士第，咸通中，历任台省，尝为苏州刺
　　史，诗二首。
第1129笔
郑綮
　　郑綮，字蕴武，进士及第，累官散骑常侍，昭宗时，以礼部侍郎同中
　　书门下平章事，诗三首。
第1130笔
温庭皓
　　温庭皓，初为襄阳徐商从事，咸通中，辟徐州崔彦曾幕府，庞勋反，
　　使庭皓草表求节度使，庭皓拒之，遂遇害，诏赠兵部郎中，诗四首。
第1131笔
高骈
　　高骈，字千里，南平郡王崇文之孙，家世禁卫，幼颇修饬，折节为文
　　学。初事朱叔明为司马，后历右神策军都虞候、秦州刺史，咸通中，
　　拜安南都护，进检校刑部尚书，以都护府为静海军，授骈节度，兼诸
　　道行营招讨使，僖宗立，加同中书门下平章事，迁剑南西川节度，进
　　检校司徒，封燕国公，徙荆南节度，加诸道行营都统、盐铁转运等使
　　，俄徙淮南节度副大使。广明初，进检校太尉、东面都统、京西京北
　　神策军诸道兵马等使，封渤海郡王，为部将毕师铎所害。诗一卷。
第1132笔
于𣸣
　　于𣸣，字子漪，咸通进士，终泗州判官，诗一卷。
第1133笔
牛征
　　牛征，丛之子，僧儒之孙。登咸通二年进士第，诗一首。
第1134笔
伊璠
　　伊璠，咸通四年登进士第，为泾阳令，诗一首。
第1135笔
萧遘[6934]
　　萧遘，徐国公嵩之四代孙，咸通五年，登进士第，僖宗幸蜀，拜相，
　　后为伪煴所污，赐死，诗三首。
第1136笔
章承贻
　　章承贻，字贻之，咸通八年登第，诗二首。
第1137笔
郑洪业
　　郑洪业，咸通八年，第一人擢第，诗一首。
第1138笔
孙纬
　　孙纬，咸通八年，宏词登科，诗一首。
第1139笔
欧阳玭[6936]
　　欧阳玭，袤之子。咸通十年，擢进士第，官书记，诗五首。
第1140笔
张演
　　张演，咸通十三年及第，诗一首。
第1141笔
裴澈
　　裴澈，咸通进士第，僖宗朝，拜相，以拥立伪煴诛，诗一首。
第1142笔
翁绶
　　翁绶，登咸通进士第，诗八首。
第1143笔
潘纬
　　潘纬，登咸通进士第，诗二首。
第1144笔
武瓘
　　武瓘，贵池人，登咸通进士第，为益阳令，诗三首。
第1145笔
袁皓
　　袁皓，宜春人，登咸通进士第。僖宗狩蜀，擢仓部员外郎，龙纪中，
　　为集贤殿图书使。自称碧池处士，碧池书三十卷，今存诗四首。[6941]
第1146笔
公乘亿
　　公乘亿，字寿仙，魏人，咸通末登进士第，为魏博节度使乐彦祯从事
　　，加授侍郎，诗一卷，今存四首。
第1147笔
王季文
　　王季文，字宗素，池阳人，少居九华，遇异人，授九仙飞化之术。咸
　　通中，登进士第，授秘书郎，寻谢病归九华，日一浴于山之龙潭，寒
　　暑不渝，竟仙去。诗二首。
第1148笔
卢骈[6944]
　　卢骈，咸通进士，官员外，诗一首。
第1149笔
王镣
　　王镣，登咸通进士第，累官汝州刺史。干符中，贬韶州司马，终太子
　　宾客，诗一首。
第1150笔
李拯
　　李拯，字昌时，陇西人，咸通中登第。僖宗朝，累官考功郎、知制诰
　　。伪煴僭号，逼为翰林学士，煴败，为乱兵所杀，诗一首。
第1151笔
顾封人[6945]
　　顾封人，咸通中进士，诗一首。
第1152笔
司马都
　　司马都，咸通进士，诗二首。
第1153笔
李昌符
　　李昌符，字岩梦，咸通四年，登进士第。历尚书郎、膳部员外，诗一
　　卷。
第1154笔
汪遵（一作王遒）
　　汪遵，宜城人。幼为县吏，后辞役就贡。咸通七年，登进士第，诗一
　　卷。
第1155笔
许棠
　　许棠，字文化，宣州泾县人。咸通十二年，登进士第，授泾县尉，又
　　尝为江宁丞。集一卷，今编诗二卷。
第1156笔
邵谒
　　邵谒，韶州翁源县人。少为县吏，令怒，逐去。遂截发髻著县门，发
　　愤读书，工古调。释褐赴官，不知所终。诗一卷。
第1157笔
林宽
　　林宽，侯官人。诗一卷。
第1158笔
刘邺
　　刘邺，字汉藩，三复之子。咸通中，从藩幕召入内庭，特赐及第，历
　　相位。僖宗朝，再迁尚书左仆射，死黄巢之难。甘棠集三卷，今存诗
　　二首。
第1159笔
李骘
　　李骘官至江南西道都团练、观察、处置等使。诗五首。
第1160笔
孙蜀
　　孙蜀，与方干同时，诗一首。
第1161笔
欧阳澥
　　欧阳澥，四门博士詹之孙，诗一首。
第1162笔
陈黯
　　陈黯，字希孺，泉州人。会昌迄咸通，累举不第。集五卷，今存诗一
　　首。
第1163笔
张孜
　　张孜，京兆人。耽酒如狂，与李山甫善。诗一首。
第1164笔
郑仁表
　　郑仁表，字休范，荥阳人。累擢起居郎，刘邺作相时，贬死岭外。诗
　　二首。
第1165笔
赵鸿
　　赵鸿，咸通中人。诗三首。
第1166笔
童翰卿
　　童翰卿，咸通间人，诗二首。[7010]
第1167笔
皮日休
　　皮日休，字袭美，一字逸少，襄阳人。性傲诞，隐居鹿门，自号间气
　　布衣。咸通八年，登进士第。崔璞守苏，辟军事判官，入朝，授太常
　　博士。黄巢陷长安，伪署学士，使为谶文，疑其讥己，遂及祸。集二
　　十八卷，今编诗九卷。
第1168笔
陆龟蒙
　　陆龟蒙，字鲁望，苏州人，元方七世孙。举进士不第，辟苏、湖二郡
　　从事。退隐松江甫里，多所论撰，自号天随子。以高士召，不赴。李
　　蔚、虞携素重之。及当国，召拜拾遗，诏方下卒。光化中，赠右补阙
　　，集二十卷，今编诗十四卷。
第1169笔
赵嘏
　　赵嘏，字承祐，山阳人，会昌二年，登进士第，大中间，仕至渭南尉
　　卒。嘏为诗赡美，多兴味，杜牧尝爱其长笛一声人倚楼之句，吟叹不
　　已，人因目为赵倚楼，有渭南集三卷，编年诗二卷，今合编为二卷。
第1170笔
卢肇
　　卢肇，字子发，袁州人，会昌三年登第。初为鄠岳卢商从事，后除著
　　作郎，迁仓部员外郎，充集贤院直学士。咸通中，出知歙州，移宣、
　　池、吉三州卒。赋集八卷，诗文集十三卷，今编诗一卷。
第1171笔
丁棱
　　丁棱，字子威，会昌三年进士。是岁，王起再知页举，卢肇、丁棱、
　　姚鹄以李德裕荐依次放榜，诗二首。
第1172笔
高退之
　　高退之，字遵圣，会昌三年进士第，诗一首。
第1173笔
孟球
　　孟球，字廷玉，会昌三年进士第，咸通中，捡校工部尚书、徐州刺史
　　，诗一首。
第1174笔
刘耕
　　刘耕，会昌三年进士第，诗一首。
第1175笔
裴翻
　　裴翻，字云章，会昌三年进士第，诗一首。
第1176笔
樊骧
　　樊骧，字元龙，会昌三年进士第，诗一首。
第1177笔
崔轩
　　崔轩，字鸣山（一作岚），会昌三年进士第，诗一首。
第1178笔
蒯希逸
　　蒯希逸，字大隐，会昌三年登第。杜牧有池州送希逸诗，诗一首。
第1179笔
林滋
　　林滋，字后象，闽人，会昌三年进士第，与同年詹雄、郑诚齐名，时
　　称雄诗、诚文、滋赋为闽中三绝。官终金部郎中，诗六首。
第1180笔
李宣古
　　李宣古，字垂后，会昌三年进士第，诗四首。
第1181笔
黄颇
　　黄颇，宜春人，以洪奥文章蹉跎者一十三载，至会昌三年登第，官监
　　察御史，诗三首。
第1182笔
张道符
　　张道符，字梦锡，会昌三年进士第，诗一首。
第1183笔
丘上卿
　　丘上卿，字陪之，会昌三年进士第，诗一首。
第1184笔
石贯
　　石贯，字总之，会昌三年进士第，诗一首。
第1185笔
李潜
　　李潜，字德隐，宜春人，会昌三年进士第，诗一首。
第1186笔
孟守
　　孟守（一作宁），字处中，长庆三年，王起主文，尝放及第，为时相
　　所退，至会昌三年，起再知贡举，守龙钟就试成名，诗一首。
第1187笔
唐思言
　　唐思言，字子文，会昌三年进士第，诗一首。
第1188笔
戈牢（戈，英华作左）
　　戈牢，字德胶，会昌三年进士第，诗二首。
第1189笔
金厚载
　　金厚载，字化光，会昌三年进士第，诗二首。
第1190笔
王甚夷
　　王甚夷，字无党，会昌三年进士第，诗二首。
第1191笔
姚鹄
　　姚鹄，字居云，蜀人，登会昌三年进士第，诗一卷。
第1192笔
项斯
　　项斯，字子迁，江东人，会昌四年擢第，终丹徒尉，诗一卷。
第1193笔
马戴
　　马戴，字虞臣，会昌四年进士第。宣宗大中初，太原李司空辟掌书记
　　，以正言被斥为龙阳尉。懿宗咸通末，佐大同军幕，终太学博士，诗
　　集一卷，今编二卷。
第1194笔
易重
　　易重，字鼎臣，宜春人，会昌五年进士第，官至大理评事，诗一首。
第1195笔
孟迟
　　孟迟，字迟之（一云升之），平昌人，登会昌五年进士第，诗十七首。
第1196笔
王铎
　　王铎，字昭范，宰相播之从子，会昌初，擢进士第，咸通时拜相，黄
　　巢之乱，命为行营都统，封晋公，后落职，节度沧景，为魏博节度乐
　　从训所害，诗三首。
第1197笔
郑畋
　　郑畋，字台文，荥阳人，会昌进士第。刘瞻镇北门，辟为从事，瞻作
　　相，荐为翰林学士，迁中书舍人。干符中，以兵部侍郎同平章事，寻
　　出为凤翔节度使。拒巢贼有功，授检校尚书左仆射，诗一卷，今存十
　　六首。
第1198笔
谭铢
　　谭铢，吴人，登会昌进士第，尝为苏州鹾院官，诗二首。
第1199笔
卢嗣立
　　卢嗣立，登会昌进士第，诗一首。
第1200笔
朱可名
　　朱可名，越州人，会昌进士及第，终长安令，诗一首。
第1201笔
张良器
　　张良器，会昌进士第，诗一首。
第1202笔
薛能
　　薛能，字太拙，汾州人，登会昌六年进士第。大中末，书判中选，补
　　盩厔尉，李福镇滑，表署观察判官，历御史、都官刑部员外郎，福徙
　　西蜀，奏以自副。咸通中，摄嘉州刺史，迁主客、度支、刑部郎中。
　　权知京兆尹事，授工部尚书，节度徐州，徙忠武。广明元年，徐军戍
　　，经许，能以旧军。馆之城中，军惧见袭，大将周岌乘疑遂能，自
　　称留后，因屠其家。能僻于诗，日赋一章，有集十卷，今编诗四卷。
第1203笔
刘威
　　刘威，会昌时人，诗二十七首。
第1204笔
李玖
　　李玖，歙州巡官，诗八首。
第1205笔
潘唐
　　潘唐，会昌时人，诗一首。
第1206笔
裴休
　　裴休，字公美，济源人，登进士第，举贤良方正等，擢累监察御史、
　　兵部侍郎。大中中，拜同中书门下平章事。诗二首。
第1207笔
令狐绹
　　令狐绹，字子直，楚之子，举进士，擢累左补阙、右司郎中，出为湖
　　州刺史。大中初，召为考功郎中、知制诰，入翰林为学士，进中书舍
　　人，再迁兵部侍郎，俄拜同中书门下平章事。懿宗嗣位，出为河中节
　　度使，徙宣武、淮南。僖宗时，[6530]终凤翔节度使，封赵国公，诗
　　一首。
第1208笔
夏侯孜
　　夏侯孜，字好学，亳州谯人，累迁婺、绛等刺史。宣宗时，自兵部侍
　　郎为同中书门下平章事。懿宗立，进司空，寻罢，以太子子少保分司
　　东都。诗一首。
第1209笔
魏謩
　　魏謩，字申之，郑公征五世孙，登进士第。文宗时，为右拾遗，握谏
　　议大夫。武宗立，贬信州长史。宣宗嗣位，召授给事中，迁御史中丞
　　，兼户部侍郎，俄进同中书门下平章事。大中十年，领剑南西川节度
　　使，上疾求代，拜史部尚书，寻授检校尚书右仆射。集十卷，今存诗
　　一首。
第1210笔
周墀
　　周墀，字德升，汝南人，握进士第，辟湖南巡官，入为监察御史、集
　　贤殿学士，李宗闵镇山南，表行军司马，阅岁召还，以考员外郎兼起
　　居舍人事知制诰。武宗即位，改工部侍郎，出为义成节度使，出为义
　　成节度使。寻以兵部侍郎召判度支，进同中书门下平章事，俄罢为剑
　　南西川节度使。诗二首。
第1211笔
李景让
　　李景让，字后己，憕之孙。大中中，历御史大夫、四川节度使。终太
　　子少保分司东都，谥曰孝，诗一首。
第1212笔
郑颢
　　郑颢，字奉正，宰相𬘡之孙，登进士第，官起居郎，尚宣宗女万寿公
　　主，拜驸马都尉，历礼部侍郎。大中末，检校礼部尚书、河南尹。诗
　　一首。
第1213笔
刘绮庄[6533]
　　刘绮庄，毗陵人，初为昆山尉，宣宗时官州刺史。集十卷，今存诗二
　　首。
第1214笔
张固
　　张固，大中中尝为桂管观察使，诗二首。
第1215笔
刘皋
　　刘皋，宣宗时盐州刺史，为监军杨玄价所杀。诗一首。
第1216笔
李质
　　李质，字公干，襄阳人，擢进士第。大中时，官至江西观察使。诗一
　　首。
第1217笔
南卓
　　南卓，字昭嗣，初为拾遗，因谏出宰松滋。大中时，为黔南经略使。
　　诗一首。
第1218笔
李讷
　　李讷，字敦正，赵郡人。大中时，为浙东观察使，终兵部尚书、太子
　　太傅。诗一首。
第1219笔
崔元范
　　崔元范，大中时，以监察御史为浙东幕府。诗一首。
第1220笔
杨知至
　　杨知至，字几之，汝士之子，登进士第。初为浙为浙东团练判官。后
　　以〔比〕（北）部郎中、知制诰，终户部侍郎，诗二首。
第1221笔
李明远
　　李明远，大中中监察御史。诗一首。
第1222笔
萧缜
　　萧缜，大中时望江县令。诗一首。
第1223笔
卢顺之[6537]
　　卢顺之，字子谟，范阳人，杞之孙，大中时桂管从事。诗一首。[6538]
第1224笔
李善夷
　　李善夷，与李群玉同时，谪宦沣阳。江南集十卷。今存诗二首。
第1225笔
卢
　　卢，浙东处士，诗二首。
第1226笔
赵牧
　　赵牧，大中、咸通间人。诗一首。
第1227笔
裴𫍯
　　裴诚，闻喜人，晋公度之从子，官历职方郎中、太子中允。诗五首。
第1228笔
于兴宗
　　于兴宗，大中时御史中丞，守绵州，后为洋州节度。诗二首。
第1229笔
李朋
　　李朋，刑部员外郎。诗一首。
第1230笔
杨牢
　　杨牢，字松年，弘农人，父从田弘正，死于赵军。牢走常山二千里，
　　号伏叛垒，求尸归葬，衔哀雨血，时称孝重。年十八，登大中二年进
　　士，最有诗名。诗二首。
第1231笔
李绩
　　李续，赵郡人，尝为柳公绰幕僚，终曹州刺史。诗一首。
第1232笔
李汶儒
　　李汶儒，太和五年登第，官翰林学士。诗一首。
第1233笔
田章
　　田章，开成四年进士第。诗一首。
第1234笔
薛蒙
　　薛蒙，考功郎。诗一首。
第1235笔
李邺
　　李邺，户部郎，诗一首。
第1236笔
于瓖[6544]
　　于瓖，字正德，敖之子。大中七年进士第一人。诗二首。
第1237笔
王严
　　王严，大中时布衣。诗一首。
第1238笔
刘暌（一作骙）
　　刘暌，大中时乡贡进士。诗一首。
第1239笔
李渥
　　李渥，大中时乡贡进士，后登第。诗一首。
第1240笔
刘璐
　　刘璐，尝刺蜀州，代于兴宗为绵州刺史。诗一首。
第1241笔
卢栯（一作郁）[6546]
　　卢栯，弘文馆学士。诗一首。
第1242笔
李体仁
　　李体仁，续之子也，官至江州刺史。诗一首。
第1243笔
韩琮
　　韩琮，字成（一作代）封。初为陈许节度判官，后历中书舍人、湖南
　　观察使。诗一卷。
第1244笔
王传
　　王传，大中三年登第，辟山南观察判官，加授监察御史。诗一首。
第1245笔
卢邺
　　卢邺，大中四年登第，为浙东观察副使。诗一首。
第1246笔
陆肱
　　陆肱，大中九年，登进士第，咸通六年，自前振武从事试平判，入等
　　，后牧南康郡。诗一首。[6553]
第1247笔
崔澹
　　崔澹，字知之，博陵人，父玙，兄弟八人并显贵，时谓崔氏八龙。大
　　中十三年登第。终吏部侍郎。诗一首。
第1248笔
莫宣卿
　　莫宣卿，字仲节，封州人，大中间举第一，官台州别驾。诗三首。
第1249笔
封彦卿
　　封彦卿，人。大中进士第。咸通中，累官中书舍人，坐于琮，贬司
　　户。诗一首。
第1250笔
李节
　　李节，登大中进士第，尝为河东节度卢钧巡官。诗三首。
第1251笔
韦蟾
　　韦蟾，字隐珪，下杜人，大中登进士第。初为徐商掌书记，咸通末，
　　终尚书左丞。诗十首。
第1252笔
卢渥
　　卢渥，字子章，范阳人，大中进士第，历中书舍人、陕府观察使，终
　　检校司徒。诗二首。[6558]
第1253笔
郭夔（一作藁）
　　郭夔，大中时江南进士。诗一首。
第1254笔
柳珪
　　柳珪，公绰之孙，大中中，擢进士，杜悰表为西川幕府，后以蓝田尉
　　直弘文馆，迁右拾遗，终卫尉少卿。诗一首。
第1255笔
郑嵎
　　郑嵎，字宾先，大中五年进士第。诗一首。
第1256笔
崔橹（一作鲁）
　　崔橹，大中时举进士（一作广明中进士）。仕为棣州司马，无机集四
　　四卷。今存诗十六首。
第1257笔
李群玉
　　李群玉，字文山〔澧〕（澧）州人。性旷逸，赴举一上而止，惟以吟
　　咏自适，裴休观察湖南，延致之，及为相，以诗论荐，授弘文馆校书
　　郎。未几，乞假归卒，集三卷，后集五卷。今编诗三卷。
第1258笔
贾岛
　　贾岛，字浪（一作阆仙），范阳人。初为浮屠，名无本，来东都时，
　　洛阳令禁僧午后不得出，岛为诗自伤，韩愈怜之，因教其为文，遂去
　　浮屠。举进士，诗思入僻，当其苦吟，虽逢公卿贵人，不之觉也。累
　　举不中第。文宗时，坐飞谤，贬长江主簿。会昌初，以普州司仓参军
　　迁司户，未受命卒。有长江集十卷，小集三卷。今编诗四卷。
第1259笔
温庭筠
　　海庭筠，本名岐，字飞卿，太原人，宰相彦博裔孙。少敏悟，才思艳
　　丽，韵格清拔，工为词章小赋，与李商隐皆有名，称温李。然行无检
　　幅，数举进士不第。思神速，每入试，押官韵作赋，凡八叉手而成，
　　时号温八叉。徐商镇襄阳，署为巡官，不得志去，归江东，后商知政
　　事，颇右之，欲白用，会商罢相，杨收疾之，贬方城尉，再迁隋县尉
　　卒。集二十八卷，今编诗为九卷。
第1260笔
段成式
　　段成式，字柯古，河南人，世客荆州。宰相文昌之子也，以荫为校书
　　郎，研精苦学，秘阁书籍，披阅皆遍，历尚书郎、太常少卿。连典九
　　江、缙云、庐陵三郡。坐累，退居襄阳，集七卷，今编诗一卷。
第1261笔
刘驾
　　刘驾，字司南，江东人，登大中进士第，官国子博士，诗一卷。
第1262笔
张贲
　　张贲，字润卿，南阳人。登大中进士第，唐末，为广文博士，尝隐于
　　茅山，后寓吴中，与皮陆游，诗十六首。
第1263笔
崔璐
　　崔璐，登咸通七年进士第，诗一首。[7237]
第1264笔
李縠
　　李縠，字德师，咸通进士。唐末为浙东观察推官，兼殿中侍御史。
　　诗四首。
第1265笔
崔璞
　　崔璞，清河人，苏州刺史。咸通初，历右散骑常侍。诗二首。
第1266笔
魏朴
　　魏朴，字不琢，毘陵人。诗二首。
第1267笔
羊昭业
　　羊昭业，字振文，吴人，唐末登进士第。大顺中，尝预修国史，有集
　　十五卷，今存诗一首。
第1268笔
颜萱
　　颜萱，字弘至。江南进士，中书舍人荛之弟。诗三首。
第1269笔
郑璧
　　郑璧，唐末江南进士。诗四首。
第1270笔
司空图
　　司空图，字表圣，河中虞乡人，咸通末，擢进士第。由宣歙幕历礼部
　　郎中，僖宗行在用为知制诰、中书舍人。归隐中条山玉官谷，龙纪、
　　干宁间，征拜旧官，及以户、兵二部侍郎召，皆不起。迁洛后，被诏
　　入朝，以野耄丐归。朱全忠受禅，召为礼部尚书，不食而卒。图少有
　　俊才，晚年避世栖遯，自号知非子、耐辱居士。有先世别墅，泉石林
　　亭，颇惬幽趣，日与名僧高士游咏其中。有一鸣集三十卷、内诗十卷
　　、今编诗三卷。
第1271笔
周繇
　　周繇，字为宪，池州人。咸通十二年登第，调建德令，辟襄阳徐商幕
　　府，检校御史中丞。诗一卷。
第1272笔
聂夷中
　　聂夷中，字坦之，河东人。咸通十二年登第，官华阴尉。诗一卷。
第1273笔
顾云
　　顾云，字垂象，池州人。风韵详整，与杜荀鹤、殷文圭友善，同肄业
　　九华。咸通十五年登第，为高骈淮南从事。〔毕〕师铎之乱，退居霅
　　州，杜门著书。大顺中，与羊昭业、卢知猷、陆希声、钱翊、冯渥、
　　司空图等分修宣懿〔僖〕（德）三朝实录，书成，加虞部员外郎，干
　　宁初卒。存诗一卷。
第1274笔
张乔
　　张乔，池州人。咸通中进士，黄巢之乱，罢举，隐九华。诗二卷。
第1275笔
曹唐
　　曹唐，字尧宾，桂州人，初为道士，后举进士不第。咸通中，累为使
　　府从事。诗三卷，今编二卷。
第1276笔
来鹄（一作鹏）
　　来鹄，豫章人。诗思清丽，咸通中，举进士，不第。诗一卷。
第1277笔
李山甫
　　李山甫，咸通中累举不第。依魏博幕府为从事，尝逮事乐彦祯、罗弘
　　信父子。文笔雄健，名著一方。诗一卷。
第1278笔
李咸用
　　李咸用，与来鹏同时，工诗，不第，尝应辟为推官。有披沙集六卷，
　　今编为三卷。
第1279笔
胡曾
　　胡曾，邵阳人，咸通中举进士，不第。尝为汉南从事。安定集十卷、
　　咏史诗三卷，今合编诗一卷。
第1280笔
方干
　　方干，字雄飞，新定人。徐凝一见器之，授以诗律。始举进士，谒钱
　　塘太守姚合，合视其貌陋，甚卑之。坐定览卷，乃骇目变容，馆之数
　　日，登山临水，无不与焉。咸通中，一举不得志，遂遯会稽，渔于鉴
　　湖。太守王龟以其亢直，宜在谏署，欲荐之，不果。干自咸通得名，
　　迄文德，江之南无有及者，殁后十余年，宰臣张文蔚骤名儒不第者五
　　人，请赐一官，以慰其魂，干其一也。后进私谥曰玄英先生，门人杨
　　弇与释子居远收得诗三百七十余篇。集十卷，今编诗六卷。
第1281笔
罗邺
　　罗邺，余杭人，累举进士不第。光化中，以韦庄奏。追赐进士及第，
　　赠官补阙。诗一卷。
第1282笔
罗隐
　　罗隐，字昭谏，余杭人。本名横，十上不中第，遂更名。从事湖南淮
　　润，无所合，久之，归投钱镠。累官钱塘令、镇海军掌书记、节度判
　　官、盐铁发运副使、著作佐郎、奏授司勋郎。朱全忠以谏议大夫召，
　　不行。魏博罗绍威推为叔父，表荐给事中，年七十七卒。隐少聪敏，
　　既不得志，其诗以风刺为主，有歌诗集十四卷、甲乙集三卷、外集一
　　卷，今编诗十一卷。
第1283笔
罗虬
　　罗虬，台州人。词藻富赡，与隐、邺齐名，世号三罗。累举不第，为
　　鄜州从事。比红儿诗百首，编为一卷。
第1284笔
郑损
　　郑损，僖宗时中书舍人。诗六首。
第1285笔
张祎
　　张祎，字冠章，南阳人。官中书舍人，从僖宗幸蜀，终兵部尚书。诗
　　二首。
第1286笔
卢携[7633]
　　卢携，字子升，范阳人。擢进士第，由台省历户部侍郎、翰林学士。
　　干符中，拜门下侍郎同平章事，黄巢入关，仰药死。诗一首。
第1287笔
李廷璧
　　李廷璧，僖宗朝登进士第。诗一首。
第1288笔
许三畏
　　许三畏，僖宗时进士。诗一首。
第1289笔
卢嗣业
　　卢嗣业，范阳人，纶之子孙也。干符五年，登进士第。广明初，以长
　　安尉直昭文馆，累迁右补阙，后辟督统判官、检校礼部郎中。诗一首
　　。
第1290笔
牛峤
　　牛峤，字松卿，一字延峰，陇西人。自云僧孺之孙，干符五年，登进
　　士第，历官尚书郎。王建镇蜀，辟判官，及僭位，为给事中。歌诗三
　　卷，今存六首。
第1291笔
郑合（一作郑合敬）
　　郑合，干符三年登第，终谏议大夫。诗一首。
第1292笔
李搏
　　李搏，登干符进士第。诗二首。
第1293笔
李克（一作允）恭
　　李克恭，干符中举子。诗一首。
第1294笔
程贺
　　程贺，中和二年，登进士第。诗一首。
第1295笔
卢尚卿[7637]
　　卢尚卿，中和二年登第。诗一首。
第1296笔
顾在镕
　　顾在镕，苏州人，光启二年进士第。诗三首。
第1297笔
翁洮
　　翁洮，字子平，睦州人。光启三年进士第，官主客员外郎，归隐青山
　　，征召不起。诗十三首。
第1298笔
李屿
　　李屿，光启三年进士第。诗一首。
第1299笔
郑启
　　郑启，宜春人，谷之兄也。诗三首。
第1300笔
韩仪
　　韩仪，字羽光，京兆万年人，偓之兄也。以翰林学士为御史中丞，朱
　　全忠贬为棣州司马。诗一首。[7642]
第1301笔
温宪
　　温宪，庭筠之子。登进士第，光启中，为山南从事。诗四首。
第1302笔
姚岩杰
　　姚岩杰，粱公崇裔孙。以诗酒放游江左。象溪子二十卷，今存诗一首
　　。
第1303笔
翁承赞
　　翁承赞，字文尧（一作饶），闽人，干宁二年，登进士第，又擢宏词
　　科，任京兆府参军，天祐元年，以右拾遗受诏册王审知为王，梁开平
　　四年，复为闽王册礼副使，寻擢谏议大夫，福建盐铁副使，就加左散
　　骑常侍，御史大夫，留相闽卒，诗一卷。
第1304笔
黄滔
　　黄滔，字文江，莆田人，昭宗干宁二年，擢进士第，光化中，除四门
　　博士，寻迁监察御史里行，充威武军节度推官，王审知据有全闽，而
　　终其身为节将者，滔规正有力焉，集十五卷，今编诗三卷。
第1305笔
殷文圭（宋时避讳，改殷为汤。）
　　殷文圭，池州人，居九华，苦学，所用墨池，底为之穴。唐末，词场
　　请托公行，文圭与游恭独步场屋。干宁中及第，为裴枢宣谕判官，后
　　事杨行密，终左千牛卫将军，诗一卷。
第1306笔
徐夤
　　徐夤，字昭梦，莆田人，登干宁进士第，授秘书省正字，依王审知，
　　礼待简略，遂拂衣去，归隐延寿溪，著有探龙，钓矶二集，编诗四卷
　　。
第1307笔
钱珝
　　钱珝，字瑞文，吏部尚书徽之子，善文词，宰相王溥荐知制诰，进中
　　书舍人，后贬抚州司马，有舟中录二十卷，今编诗一卷。
第1308笔
喻坦之
　　喻坦之，与许棠，张乔，郑谷，张𧏖等同时，号十哲，诗一卷。
第1309笔
崔道融
　　崔道融，荆州人，以征辟为永嘉令，累官右补阙，避地入闽，申唐诗
　　三卷，东浮集九卷，今编诗一卷。
第1310笔
卢延让
　　卢延让，字子善，范阳人，光化九年进士第，朗陵雷满辟从事，满败
　　，归王建，授水部员外郎，累迁给事中，终刑部侍郎。诗一卷，今存
　　十首。
第1311笔
裴皞
　　裴皞，字司东，河东人，光化进士第，历事梁、唐、晋，官至尚书左
　　仆射，诗一首。
第1312笔
王希羽（一作王羽）
　　王希羽，池州人，天复元年，登进士第，授秘书省正字，后与杨夔，
　　康骈，客于田𫖳，诗一卷，今存一首。
第1313笔
柯崇（一作宗）
　　柯崇，闽人，天复元年进士第，授太子校书，诗二首。
第1314笔
刘象
　　刘象，京兆人，天复元年登第，诗十首。
第1315笔
沈颜
　　沈颜，字可铸，吴郡人，天复初，登进士第，授校书郎，入吴，仕至
　　翰林学士，知制诰，陵阳集五卷，今存诗二首。
第1316笔
杨凝式
　　杨凝式，字景度，宰相涉之子，昭宗朝，登进士第，历事唐、晋、汉、
　　周，官至太子太保，诗三首。
第1317笔
李琪
　　李琪，字台秀，炖煌人，昭宗时，举进士，累官殿中侍御史，入梁，
　　为翰林学士，末帝时，拜门下平章事，唐明宗朝，位至太子少傅，集
　　十卷，今存诗二首。
第1318笔
刘崇龟
　　刘崇龟，滑州人，擢进士第，大顺中，终清海军节度，领南东道观察
　　使，诗一首。
第1319笔
刘崇鲁
　　刘崇鲁，字郊文，崇龟弟也，濯进士第，景福中，官水部郎中，知制
　　诰，坐崔昭纬党，贬崖州司户，诗一首。
第1320笔
孙定
　　孙定，字志元，涪州大戎之族子，景福中，应举无成，诗一首。[8219]
第1321笔
许昼
　　许昼，睢阳人，天复四年及第，诗二首。
第1322笔
薛准
　　薛准，员外郎，天复中卒，诗一首。[8220]
第1323笔
裴谐
　　裴谐，说之昆季也，天祐三年登第，终桂岭摄令，诗一首。
第1324笔
曹松
　　曹松，字梦征，舒州人，学贾岛为诗，久困名场，至天复初，杜德祥
　　主文，放松及王希羽，刘象，柯崇，郑希颜等及第，年皆七十余，时
　　号五老榜，授秘书省正字，集三卷，今编诗二卷。
第1325笔
苏拯
　　苏拯，光化中人，诗一卷。
第1326笔
路德延
　　路德延，冠氏人，光化初擢第，天祐中，授拾遗，河中节度使，朱友
　　谦辟掌书记，诗三首。
第1327笔
李旭
　　李旭，天祐元年，进士登第，诗一首。
第1328笔
崔庸
　　崔庸，吴郡人，天祐二年，登进士第，诗一首。
第1329笔
胡骈
　　胡骈，唐末进士，诗一首。
第1330笔
周祚
　　周祚唐末进士，诗一首。
第1331笔
卢频
　　卢频，唐末人，诗四首。
第1332笔
刘畋
　　刘畋，唐末人，诗一首。
第1333笔
裴说
　　裴说，天祐三年，登进士第，官终礼部员外郎，诗一卷。
第1334笔
李洞
　　李洞，字才江，京兆人，诸王孙也，慕贾岛为诗，铸其像，事之如神
　　，时人但诮其僻涩，而不能贵其奇峭，唯吴融称之，昭宗时不第，游
　　蜀卒，诗三卷。
第1335笔
唐求（一作球）
　　唐求，居蜀之味江山，至性纯悫，王建帅蜀，召为参谋，不就，放旷
　　疏逸，邦人谓之唐隐居，为诗撚稿为圆，纳之大瓢，后卧病，投瓢于
　　江，曰，斯文茍不沉没，得者方知吾苦心尔，至新渠，有识者曰，唐
　　山人瓢也，接得之，十才二三，今编诗一卷。
第1336笔
于邺
　　于邺，唐末进士，诗一卷。
第1337笔
陆贞洞
　　陆贞洞，吴郡进士，诗一首。
第1338笔
刘谷
　　刘谷，与李郢同时，诗一首。
第1339笔
王祝
　　王祝，字不耀，给事中，常州刺史，诗一首。
第1340笔
王涤
　　王涤，字用霖，瑯琊人，景福中擢第，累官中书舍人，后终于闽，诗
　　一首。
第1341笔
韦冰
　　韦冰，唐末邺令，诗一首。
第1342笔
李昌邺
　　李昌邺，唐末人，诗一首。
第1343笔
王硕
　　王硕，唐末人，诗一首。
第1344笔
李缟
　　李缟，唐末人，诗一首。
第1345笔
张绮
　　张绮，唐末人，诗一首。
第1346笔
高衢
　　高衢，唐末人，诗一首。
第1347笔
贾驰
　　贾驰，与曹邺同时，诗二首。
第1348笔
赵光远
　　赵光远，华州刺史　之子，不第而没，光化中，韦庄奏赠官，诗三首
　　。[8322]
第1349笔
郑良士（一作士良）
　　郑良士，字君梦，闵人，昭宗时，献诗五百篇，授补阙，白岩集十卷
　　，今存三首。
第1350笔
萧项
　　萧项，萧田人，官侍郎，昭宗末年，尝同翁承赞为册礼使使闽，诗一
　　首。
第1351笔
胡令能
　　胡令能，莆田隐者，少为负局锼钉之业，梦人剖其腹，以一卷书内之
　　，遂能吟咏，远近号为胡钉铰，诗四首。
第1352笔
严郾
　　严郾，唐末人，诗二卷，今存二首。[8325]
第1353笔
蒋肱
　　蒋肱，唐末尝客荆南成汭幕，诗一首。
第1354笔
张迥
　　张迥，唐末人，少年苦吟，梦五色云自天而下，取吞之，遂精雅道，
　　诗一首。
第1355笔
张友正
　　张友正，唐末人，诗一卷，今存二首。
第1356笔
唐伍圭
　　唐伍圭，袁州宜春人，诗三首。
第1357笔
孙棨
　　孙棨，字文威，自号无为，历官御史，翰林学士，中书舍人，诗六首
　　。
第1358笔
颜荛
　　颜荛，登进士第，昭宗时，为中书舍人，诗一首。
第1359笔
张为
　　张为，唐末江南诗人，诗一首，今存三首。[8329]
第1360笔
马冉
　　马冉，唐末万州刺史，诗一首。
第1361笔
周镛
　　周镛，唐末诸暨县人，诗一首。
第1362笔
刘赞（一作瓒）
　　刘赞，唐末人，诗一首，按唐末刘赞有三，一魏州人，举进士，为罗
　　绍威判官，仕唐明宗中书舍人，一桂阳人，宰相瞻之子，擢进士，仕
　　梁，充崇政殿学士，一仕闽王曦，为御史中丞，三人皆与罗隐同时，
　　未知孰是。
第1363笔
任翻
　　任翻（一作蕃），唐末人，诗集一卷，今存诗十八首。
第1364笔
荆浩
　　荆浩，字浩然，沁水人，隐太行洪谷，自号洪谷子，工丹青，尤长山
　　水，为唐末之冠，诗一首。
第1365笔
张直[8335]
　　张直，濮州人，号逍遥先生，青州主帅范尝聘之，诗二首。
第1366笔
陈光
　　陈光，唐末人，诗一卷，今存一首。
第1367笔
周昙
　　周昙，唐末守国子直讲，咏史八卷，今编为二卷。
第1368笔
李九龄
　　李九龄，洛阳人，唐末进士，入宋，登干德二年进士第三人，诗一卷
　　。
第1369笔
胡宿（以下四人，或云宋人，诸本并附唐末，今仍旧。）
　　胡宿，唐末人，诗十九首。
第1370笔
杜常[8369]
　　杜常，唐末人，诗一首。
第1371笔
滕白
　　滕白，官郎中，历台省，有工部集一卷，今存诗二首。
第1372笔
王嵒
　　王嵒，蜀人，曾避地荆南，有集一卷，今存诗六首。
第1373笔
高力士
　　高力士，明皇时宦臣，被宠，封齐国公，后为李辅国所搆，配流黔中
　　，诗一首。
第1374笔
王越宾
　　王越宾，明皇时中官，诗一首。
第1375笔
王良会[8372]
　　王良会，宪宗时内侍，为西川监军使，诗一首。
第1376笔
南诏骠信
　　骠信，南诏酋也，诗一首。
第1377笔
赵叔达
　　赵叔达，南诏清平官，诗一首。
第1378笔
杨奇鲲
　　杨奇鲲，南诏宰相，有词藻，僖宗幸蜀时，来朝行在，诗一首。
第1379笔
布燮
　　布燮，长和国使人，南诏郑氏篡蒙氏，改国号曰大长和，布燮，官名
　　，其宰相也，诗二首。
第1380笔
朝衡（品汇作胡衡）
　　朝衡，字巨卿，日本人，开元初，日本王圣武遗其臣粟田副仲满来朝
　　，请从诸儒授经，仲满慕华，不肯去，易姓名曰朝衡，历左补阙，久
　　之归国，上元中，擢散骑常侍，诗一首。
第1381笔
长屋
　　长屋，日本相国也，诗一首。
第1382笔
王巨仁
　　王巨仁，新罗国隐士，诗一首。
第1383笔
李赞华
　　李赞华，辽太祖长子，名倍，小字突欲，聪敏好学，尝市书万卷，藏
　　医巫闾绝顶之望海堂，能诗画，兼经技术，奔唐，明宗赐姓名，后为
　　废帝所害，诗一首。
第1384笔
成辅端
　　成辅端，贞元中优人，德宗以其诽谤国政决杀之，言者以为托诙谐讽
　　谏不可加罪，帝悔焉，诗一首。
第1385笔
张隐
　　张隐，龙纪初伶人，一首。
第1386笔
朱元
　　朱元，即戢门门子，诗一首。
第1387笔
陈璠
　　陈璠，沛中走卒，与徐帅时溥结好，表为宿州太守，后以贪污斩之，
　　诗一首。
第1388笔
捧剑仆
　　捧剑，咸阳郭氏之仆，虽在奴隶，尝以望水眺云为事，遭鞭箠，终不
　　改，后窜去，诗三首。
第1389笔
李密
　　李密，京兆长安人，隋末，以父宽荫为左亲侍，宇文述劝令学，因谢
　　病读书，尝乘一黄牛，被以蒲鞯，挂汉书一帙于角上，一手捉蚓，一
　　手翻卷，越公杨素见而异之，语其子玄感，倾心结纳，及玄感举兵，
　　迎密为谋主，兵败亡命，集众据洛口，自号魏公，移檄州郡，后为王
　　世充所败，归唐，拜光禄卿，封邢国公，行至桃林，惧诛，将叛，史
　　万宝遗副将盛彦师追斩之，诗一首。
第1390笔
孔德绍[8379]
　　孔德绍，会稽人，有清才，事窦建德，初为景城丞，后为内史侍郎，
　　典书檄，建德败，太宗诛之，诗十二首。
第1391笔
郑颋
　　郑颋，荥阳人，为王世充御史大夫，太宗围城时，乞为浮屠，世充恶
　　而杀之，诗一首。
第1392笔
刘斌
　　刘斌，南阳人，有词藻，尝与虞世南，孔德绍，刘孝孙等结文会，事
　　窦建德，为中书舍人，又事刘黑闼，及败，没突厥中，诗四首。
第1393笔
刘辟
　　刘辟，字太初，擢进士第，佐韦皋西川幕，为后代节度使，以叛诛，
　　诗二首。
第1394笔
黄巢
　　黄巢，冤句人，举进士不第，广明作乱，破京都，后灭于泰山狼虎谷
　　，诗三首。
第1395笔
罗绍威
　　罗绍威，字端己，魏州贵乡人，弘信之子，唐末，官魏博节度使，封
　　邺王，入梁，累拜太师兼中书令，集五卷，今存诗二首。
第1396笔
罗兖[8385]
　　罗兖，字子制，临邛人，大顺中，历左拾遗，起居郎，仕梁为礼部员
　　外郎，集二卷，今存诗三首。
第1397笔
王镕
　　王镕，成都节度使庭凑之五世孙，中和中袭位，梁受禅，后为大将军
　　张文礼所灭，诗二首。
第1398笔
邓洵（一作恂）美
　　邓洵美，连州人，或曰郴郡人，晋天福中登第，后还乡，上牋周行逢
　　署馆驿巡官，已而行逢疑之，贬为易俗场官，使盗杀之，诗一首。
第1399笔
李京
　　李京，梁贞明六年登第，诗一首。
第1400笔
许鼎
　　许鼎，梁贞明六年登第，诗二首。
第1401笔
王易简
　　王易简，梁干化中及第，累官左拾遗，谢职归，再召为郎，迁谏垣台
　　阁，三十年归华山，十年而终，诗一首。
第1402笔
朱褒
　　朱褒，永嘉人，善属诗文，值寇乱，据州，以同姓结援梁太祖，奏授
　　温州次史，充静海军使，诗一首。
第1403笔
黄损
　　黄损，字益之，连州人，梁龙德二年，登进士第，仕南汉刘龚，累官
　　尚书仆射，有桂香集，今存诗四首。
第1404笔
张衮
　　张衮，仕梁，诗六首。
第1405笔
赵光逢
　　赵光逢，京兆奉天人，干符五年，登进士第，释褐凤翔推官，入为监
　　察御史，干宁三年，从驾幸华州，拜御史中丞，改礼部侍郎，后仕梁
　　，至宰辅，封齐国公，诗八首。[8391]
第1406笔
和凝
　　和凝，字成绩，郓州须昌人，举进士，唐天成中，历翰林学士，知贡
　　举，所取皆一时之秀，晋天福五年，拜中书侍郎，同平章事，入汉，
　　拜太子太傅，封鲁国公，终于周，凝为文章以多为富，有集百余卷，
　　今编诗一卷。
第1407笔
王仁裕
　　王仁裕，字德辇，天水人，初为奏州判官，入蜀为中书舍人，翰林学
　　士，历唐，晋，汉，终户部尚书，罢为太子少保，周显德初卒，仁裕
　　晓音律，喜为诗，尝集平生所作诗为西江集，今编为一卷。
第1408笔
冯道
　　冯道，字可道，景城人，初为刘守光参军，后历唐，晋，汉，周，事
　　四姓十君，并在政府，自号长乐老，卒谥文懿，追封瀛王，诗集十卷
　　，今存五首。
第1409笔
卢文纪
　　卢文纪，字子持，举进士，事梁为集贤殿学士，唐明宗时，为御史中
　　丞，迁工部尚书，贬石州司马，久之，为太常卿，奉使于蜀，过凤翔
　　，废帝时为节度使，见文纪奇之，后入立，拜为中书侍郎同中书门下
　　平章事，周时，进司空，诗一首。
第1410笔
崔居俭
　　崔居俭，唐末进士，仕后唐，累官户部尚书，诗一首。
第1411笔
李涛
　　李涛，字信臣，避地湖南，事马殷，后唐天成中，举进士，历事晋，
　　汉，至宰辅，入周，封莒国公，后归宋，诗一首。
第1412笔
卢士衡
　　卢士衡，后唐天成二年进士，集一卷，今存诗七首。
第1413笔
熊皦
　　熊皦，后唐清泰二年，登进士第，延州刘景岩辟为从事，入晋，拜补
　　阙，贬商州上津令，屠龙集五卷，今存诗二首。
第1414笔
熊皎
　　熊皎，自称九华山人，南金集二卷，今存诗四首。
第1415笔
赵延寿
　　赵延寿，本姓刘，恒山人，仕后唐，尚主，为枢密使，清泰末，官至
　　大丞相，封魏王，诗一首。
第1416笔
高辇
　　高辇，后唐秦王从荣府咨议参军，诗一首。
第1417笔
韩昭裔
　　韩昭裔，后唐清泰时宰相，诗一首。
第1418笔
张仁溥
　　张仁溥，后唐大宁县丞，诗一首。
第1419笔
李瀚
　　李瀚，后唐天成中，擢进士第，仕晋，为翰林学士，丁年集若干卷，
　　今存诗一首。
第1420笔
杨昭俭
　　杨昭俭，石晋时人，官尚书，诗一首。
第1421笔
刘坦
　　刘坦，进士第一人及第，周恭帝时，李重进镇淮南，辟为掌书记，诗
　　一首。
第1422笔
韦遵
　　韦遵，后周起居郎，诗一首。
第1423笔
宋齐丘
　　宋齐丘，字子嵩，世为庐陵人，父诚，为洪州副使，遂家焉，吴时，
　　累官右仆射，平章事，李升代吴，以齐丘为丞相，同平章事，寻出为
　　镇南军节度，李璟嗣位，召为中书令，显德末，放归，缢死，集六卷
　　。
第1424笔
冯延巳
　　冯延巳，一名延嗣，字正中，广陵人，李璟为元帅时，辟掌书记，璟
　　立，拜翰林学士，进中书侍郎同平章事，阳春集一卷，今存诗一首。
第1425笔
韩熙载
　　韩熙载，字叔言，北海人，后唐同光中，登进士第，李升建国，用为
　　秘书郎，璟嗣位，拜虞部员外郎，史馆修撰，知制诰，后主时，终中
　　书侍郎，集五卷，今存诗五首。
第1426笔
李征古
　　李征古，袁州宜春人，南唐升元末，举进士第，官枢密副使，坐宋齐
　　丘党赐死，诗一首。
第1427笔
潘佑
　　潘佑，幽州人，南唐时，累官虞部员外郎，内史舍人，荥阳集十卷，
　　今存诗四首。
第1428笔
李昉
　　李昉，南唐人，诗一首。
第1429笔
马致恭[8418]
　　马致恭，南唐时人，诗一首。
第1430笔
张义方
　　张义方，南唐时历官侍御史，勤政殿学士，诗一首。
第1431笔
李建勋
　　李建勋，字致尧，陇西人，少好学，能属文，尤工诗，南唐主李升镇
　　金陵，用为副使，预禅代之策，拜中书侍郎同平章事，升元五年，放
　　还私第，嗣主璟召拜司空，寻以司徒致仕，赐号钟山公，集二十卷，
　　今编诗一卷。
第1432笔
孟宾于
　　孟宾于，字国仪，连州人，天福九年登第，还乡为马氏从事，后归南
　　唐，为涂阳令，坐系，赦归，后主起为水部员外，致仕，初居吉州玉
　　笥山，自号群玉峰叟，有金鼇集二卷，今存诗八首。
第1433笔
廖匡图
　　廖匡图，字赞禹，虔州人，湖南马氏辟幕下，为天策府学士，与刘昭
　　禹，李宏皋，徐仲雅，蔡昆，韦鼎，释虚中，齐已，俱以文藻知名，
　　诗四首。
第1434笔
廖凝
　　廖凝，字熙绩，图之弟，初归湖州，隐衡岳，后与马希〔萼〕（咢）
　　同迁金陵，授水部员外郎，终江州团练副使，善吟讽，与李建勋为诗
　　友，相善，江左学诗者，多造其门，集七卷，今存诗三首。[8441]
第1435笔
韦鼎
　　韦鼎，湖南人，与廖匡图俱知名，诗一卷，今存一首。
第1436笔
左偃
　　左偃，南唐人，不仕，居金陵，能诗，有钟山集一卷，今存诗十首。
第1437笔
陈贶
　　陈贶，南闽人，隐庐山三十年，元宗聘至，献景阳台怀古诗，元帝称
　　善，授以官，固辞，赐粟帛遣还，诗一首。
第1438笔
刘洞
　　刘洞，庐陵人，学诗于陈贶，隐居庐山，后主召见，献诗百篇，有集
　　行世，存诗一首。
第1439笔
江为
　　江为，宋州人，避乱家建阳，游庐山，师陈贶为诗，集一卷，今存诗
　　八首。
第1440笔
高越
　　高越，字仲远，幽州人，仕吴，授秘书郎，累迁中书舍人，终勤政殿
　　学士，户部侍郎，诗一首。
第1441笔
张泌（一作佖）
　　张泌，字子澄，淮南人，仕南唐为句容县尉，累官至内史舍人，诗一
　　卷。
第1442笔
孙鲂
　　孙鲂，字伯鱼，南昌人，从郑谷为诗，颇得郑体，事吴为宗正郎，与
　　沈彬，李建勋友善，集三卷，今存诗七首。
第1443笔
沈彬
　　沈彬，字子文，高安人，唐末应进士，不第，浪迹湖湘，尝与僧虚中
　　，齐己为诗友，事吴为秘书郎，以吏部郎中致仕，年八十余，李璟以
　　旧恩召见，赐粟帛，官其子，诗十九首。
第1444笔
伍乔
　　伍乔，南唐时，举进士第一，仕至考功员外郎，诗一卷。
第1445笔
陈陶
　　陈陶，字嵩伯，岭南（一作鄱阳，一云剑浦）人，大中时，游学长安
　　，南唐升元中，隐洪州西山，后不知所终，诗十卷，今编为二卷。
第1446笔
李中
　　李中，字有中，陇西人，仕南唐为淦阳宰，碧云集三卷，今编诗四卷
　　。
第1447笔
高蟾
　　高蟾，河朔人，干符三年，登进士第。干宁间，为御史中丞，诗一卷
　　。
第1448笔
章碣
　　章碣，孝标之子，登干符进士第，后流落不知所终，诗一卷。
第1449笔
秦韬玉
　　秦韬玉，字仲明，京兆人，中和二年，得准及第。僖宗幸蜀，以工
　　部侍郎为田令孜神策判官。投知小录三卷，今编诗一卷。
第1450笔
唐彦谦
　　唐彦谦，字茂业，井州人，咸通时，举进士十余年不第。干符末，携
　　家避地汉南，中和中，王重荣镇河中，辟为从事。光启末，贬汉中掾
　　曹，杨守亮镇兴元，署为判官，累官至副使，阆、壁、绛三州刺。彦
　　谦博学多艺，文词壮丽，至于书画音乐，无不出于辈流，号鹿门先生
　　。集三卷，今编诗二卷。
第1451笔
周朴
　　周朴，字太朴，吴兴人。避地福州，寄食乌石山僧寺。黄巢寇闽，欲
　　降之，朴不从，遂见害。诗一卷。
第1452笔
郑谷
　　郑谷，字守愚，袁州人。光启三年擢第，官右拾遗，历都官郎中。幼
　　即能诗，名盛唐末，有云台编三卷，宜阳集三卷，外集三卷。今编诗
　　四卷。
第1453笔
许彬（一作郴，一作琳）
　　许彬，睦州人，举进士不第，与郑谷同时。诗一卷。
第1454笔
崔涂
　　崔涂，字礼山，江南人，光启四年，登进士第。诗一卷。
第1455笔
韩偓
　　韩偓，字致光（一作尧），京兆万年人。龙记元年，擢进士第，佐河
　　中幕府，召拜左拾遗，累迁谏议大夫，历翰林学士、中书舍人、兵部
　　侍郎，以不附朱全忠，贬濮州司马，再贬荣懿尉，徙邓州司马。天祐
　　二年，复原官，偓不赴召，南依王审知而卒。翰林集一卷，香蔹集三
　　卷。今合编四卷。
第1456笔
吴融
　　吴融，字子华，越州山阴人。龙纪初，及进士第，韦昭度讨蜀，表掌
　　书记，累迁侍御史，去官依荆南成汭。久之，召为左补阙，拜中书舍
　　人，昭宗反正，造次草诏，无不称旨，进户部侍郎，凤翔劫迁，融不
　　克从，去客阌乡，俄召还翰林，迁奉旨卒。有唐英集三卷，今编诗四
　　卷。
第1457笔
孙偓
　　孙偓，字龙仙，武邑人。干宁中宰相，封乐安公。诗三首。
第1458笔
陆扆
　　陆扆，字祥文，吴郡嘉兴人，家于陕。昭宗朝，拜相。迁洛后，贬濮
　　州司户，死白马驿。集七卷，今存诗一首。
第1459笔
薛绍伟
　　薛绍伟，河东人。干宁中，为礼部侍郎。天复中，累贬磎州司马。诗
　　二首。
第1460笔
陆翱
　　陆翱，义兴人，登第不受辟而卒，宰相希声之父。诗二首。
第1461笔
狄归昌
　　狄归昌，官侍郎，光化中，历尚书左丞。诗一首。
第1462笔
裴廷裕
　　裴庭裕，字膺余。昭宗时翰林学士，左散骑常侍，后贬湖南卒。诗二
　　首。
第1463笔
李沇
　　李沇，字东济，江夏人。宰相磎之子也，与磎同为王行瑜所杀，行瑜
　　败，赠理部员外郎。诗六首。
第1464笔
裴贽[7909]
　　裴贽，字敬臣。及进士第，擢累右补阙、御使中丞、刑部尚书。昭宗
　　时，拜中书侍郎，兼本官同中书门下平章事。帝幸凤翔，为大明宫留
　　守。罢，俄进尚书左仆射，以司空致仕，为朱全忠所害。诗一首。
第1465笔
卢汝弼（才调集作卢弼）
　　卢汝弼，登进士第，以祠部员外郎、知制诰。从昭宗迁洛，后依李克
　　用，克用表为节度副使。诗八首。
第1466笔
陆希声
　　陆希声，吴人，博学善属文，尤工书。初隐义兴，后召为右拾遗，累
　　迁歙州刺史，昭宗闻其名，征拜给事中，寻除户部侍郎，同中书省门
　　下平章事，在位无所轻重，以太子少师罢，卒赠尚书左仆射，谥曰文
　　。有颐山诗一卷，今存二十二首。
第1467笔
李昭象
　　李昭象，字化文。父方玄为池州刺史，因家焉。懿宗末年，以文干相
　　国路岩，岩问其年，曰十有七矣，岩年尚少，尤器重之，荐于朝，将
　　召试，会岩贬，遂还秋浦，移居九华。与张乔、顾云辈为方外友。诗
　　八首。
第1468笔
王驾
　　王驾，字大用，河中人，大顺元年登进士第，仕至礼部员外郎，自号
　　守素先生。集六卷，今存诗六首。
第1469笔
王涣
　　王涣，字群吉，大顺二年登第，官考功员外郎。诗十四首。
第1470笔
戴司颜
　　戴司颜，登大顺进士第，官太常博士。诗二首。
第1471笔
吴仁璧
　　吴仁璧，字廷宝，吴人（或云关右人）。大顺二年，登进士第，钱镠
　　据浙，累辟不就，镠怒，沉之江。诗一卷。今存十一首。
第1472笔
汪极
　　汪极，字极甫，歙人，大顺三年进士。诗一首。
第1473笔
张曙
　　张曙，吏部侍郎聚之子，大顺中登第，官右补阙。诗一首。
第1474笔
林嵩
　　林嵩，字雄飞，大顺中登进士第，官侍御吏。诗一卷，今存一首。
第1475笔
杜荀鹤
　　杜荀鹤，字彦之，池州人，有诗名，自号九华山人。大顺二年，第一
　　人擢第，复还旧山，宣州田𫖳遗至汴通好，朱全忠厚遇之，表授翰林
　　学士、主客员外郎、知制诰，恃势悔易缙绅，众怒，欲杀之而未及，
　　天祐初卒。自序其文为唐风集十卷，今编诗三卷。
第1476笔
张道古
　　张道古，一名𪾢，字子美，临淄人。景福中，擢进士第，官右拾遗，
　　以直谏谪施州司户。后入蜀，王建召为武司郎中，寻复贬死。诗二首
　　。
第1477笔
唐廪
　　唐廪，萍乡人，干宁元年，登进士第，官秘书正字。诗一首。
第1478笔
王毂
　　王谷，字虚中，宜春人，干宁五年进士第，官终尚书郎。集三卷，存
　　诗十八首。
第1479笔
孙郃
　　孙郃，字希韩，四明人。干宁中，登进士第，官校书郎，河南府文学
　　。文集四十卷，小集三卷，今存诗三首。
第1480笔
褚载
　　褚载，字厚之，干宁二年，登进士第。诗一卷，今存诗十四首。
第1481笔
郑准
　　郑准，字不欺，登干宁进士第，为荆南成汭推官，后与汭不合，为所
　　害。渚官集一卷，今存诗五首。
第1482笔
陈乘
　　陈乘，仙游人。干宁初，擢进士第，官秘书郎。诗一首。
第1483笔
韦庄
　　韦庄，字端巳，杜陵人。见素之后，疏旷不拘小节。干宁元年第进士
　　，授校书郎，韩补阙，李询为两川宣谕和协使，辟为判官，以中原多
　　故，潜欲依王建，建辟为掌书记，寻召为起居舍人，建表留之，后相
　　建为平章事。集二十卷，今编诗五卷、补遗一卷。
第1484笔
王贞白
　　王贞白，字有道，永丰人。干宁二年张贻宪榜进士，后七年，始授校
　　书郎。尝与罗隐、方干、贯休同倡和，有灵溪集七卷，今编诗一卷。
第1485笔
张𧏖
　　张𧏖，字象文，清河人。初与许棠、张乔齐名。登干宁二年进士第，
　　为校书郎、栎阳尉、犀浦令。入蜀，拜膳部员外，终金堂令。诗一卷
　　。
第1486笔
徐铉
　　徐铉，字鼎臣，广陵人，十岁能属文，与韩熙载齐名，江东谓之韩徐
　　，仕吴为秘书郎，仕南唐，历中书舍人、翰林学士、吏部尚书。归宋
　　，为散骑常侍，坐贬卒，铉文思敏速，凡所撰述，往往执笔立就。精
　　小学，篆隶尤工，集三十卷，今编诗六卷。
第1487笔
徐锴
　　徐锴，字楚金，广陵人，铉之弟。南唐时，为屯田郎中、知制诰、集
　　贤殿学士。集十五卷，今存诗五首。
第1488笔
包颖
　　包颖，南唐时人，诗一首。
第1489笔
钟谟
　　钟谟，字仲益，其先会稽人，徙闽之崇安，已而侨居金陵。李璟时，
　　为翰林学士，进礼部侍郎、判尚书省。诗三首。
第1490笔
查文徽
　　查文徽，字光慎，歙州休宁人，李璟时，元宗以取闽功，拜抚州观察
　　使、建州留后。诗一首。
第1491笔
马彧（一作郁）
　　马彧，少负文艺，李匡威领镇卢龙，署幕职，匡威灭，复事刘仁恭。
　　诗一首。
第1492笔
韩定辞
　　韩定辞，深州人，为镇州观察判官、检校尚书祠部郎中、兼侍御史。
　　诗一首。
第1493笔
何昌龄
　　何昌龄，南唐时庐陵宰，诗一首。
第1494笔
李羽
　　李羽，庐州人，登南唐进士第，诗一首。
第1495笔
梁藻
　　梁藻，字仲华，长汀人，南唐总殿前步军晖之子，性乐萧散，应袭父
　　任，不就，处士集若干卷，今存诗一首。
第1496笔
陈沆
　　陈沆，南唐时庐阜处士，诗一首。
第1497笔
李询
　　李询，南唐时人，诗一首。
第1498笔
韩垂
　　韩垂，南唐时人，诗一首。
第1499笔
朱存
　　朱存，金陵人，诗一首。
第1500笔
陈彦
　　陈彦，司门郎中。诗一首。
第1501笔
许坚
　　许坚，有异术，尝往来庐阜茅山间。李璟时，以异人召，不至，后不
　　知所终。诗五首。
第1502笔
王感化
　　王感化，建州人，后入金陵教坊，少聪敏，未尝执卷，而多识，善为
　　词，滑稽无穷。元宗嗣位，宴乐击鞠不辍，尝乘醉命感化奏水调词，
　　感化唯歌南朝天子爱风流一句，如是者数四，元宗悟，复杯叹曰：使
　　孙陈二主得此一句，不当有衔璧之辱也。由是有宠。诗二首。
第1503笔
李家明
　　李家明，庐州西昌人。元宗时，为乐部头，谈谐敏给，善为讽辞。诗
　　四首。
第1504笔
汤悦[8615]
　　汤悦，陈州西华人，本姓殷，文圭之子，仕南唐，官学士，历枢密使
　　、右仆射。元宗时，淮上用兵，书檄教诰皆出其手。诗五首。
第1505笔
萧彧
　　萧彧，字文彧，官少卿。诗二首。
第1506笔
孙砚
　　孙砚，字文山，南康人，官郎中，诗一首。
第1507笔
谢仲宣
　　谢仲宣，尝为齐王景达宫寮。诗一首。
第1508笔
钟蒨
　　钟蒨，字德林，东都尹，勤政殿学士，国亡死节。诗一首。
第1509笔
乔舜
　　乔舜，字亚元，高邮人，初为秘书省正字，保大中，历中书舍人，终
　　刑部侍郎。诗一首。[8616]
第1510笔
王沂
　　王沂，南唐时人。诗一首。
第1511笔
陈元裕
　　陈元裕，南唐时人，诗一首。
第1512笔
孟贯
　　孟贯，建安人，初客江南，后仕周。诗一卷。
第1513笔
成彦雄
　　成彦雄，字文干，南唐进士。梅岭集五卷，今编诗一卷。
第1514笔
周庠
　　周庠，唐龙州司仓，后事王建，累官御史中丞、中书侍郎同平章事。
　　王衍嗣位，进司徒。诗一首。
第1515笔
张格
　　张格，字义师，河间人，仕蜀，为翰林学士，拜中书侍郎同平章事，
　　累加右仆射、太傅。诗一首。
第1516笔
王锴[8630]
　　王锴，字鳣祥，仕蜀，为翰林学士，迁御史中丞，历中书侍郎同平章
　　事。诗一首。
第1517笔
牛希济
　　牛希济，陇西人，仕蜀，为起居郎，累官翰林学士、御史中丞，后入
　　唐，为雍州节度副使。诗一首。
第1518笔
冯涓
　　冯涓，字信之，东阳人，或曰信都人，举进士，登大中四年宏词科，
　　为京兆府参军，寻隐商山。昭宗起为祠部郎中，擢眉州刺史，田陈拒
　　命，不令之任，涓于成都墨池灌园自给，王建据蜀，以为翰林学士，
　　终御史大夫，集三十卷。今存诗二首。
第1519笔
李浩弼
　　李浩弼，蜀翰林学士。诗一首。
第1520笔
杨玢
　　杨玢，字靖夫，虞卿之曾孙也，蜀王建时，累官礼部尚书，衍嗣位，
　　谪荣经尉。干德中，复为太常少卿，后归唐，授工部尚书，诗三首。
第1521笔
韩昭
　　韩昭，字德华，长安人，为蜀后主王衍狎客，累官礼部尚书、文思殿
　　大学士。唐兵入蜀，王宗弼杀之。诗二首。
第1522笔
杨鼎夫
　　杨鼎夫，成都人，举进士，为蜀安思谦幕吏，判搉盐院事，诗一首。
第1523笔
蒋贻恭
　　蒋贻恭，江淮人，唐末入蜀，孟氏时，官大井县令。诗二首。
第1524笔
李珣
　　李珣，字德润，梓州人，有琼瑶集。今存诗三首。
第1525笔
顾敻
　　顾敻，蜀王建时，给事内庭，擢茂州刺史，后复事孟知祥，官至太尉
　　。诗一首。
第1526笔
张令问
　　张令问，唐兴人，隐居不仕，号天国山人，诗一首。
第1527笔
徐光溥
　　徐光溥，蜀人，事孟知祥，为观察判官，知祥称尊号，进翰林学士，
　　后主昹时，拜中书侍郎同平章事。诗二首。
第1528笔
欧阳炯（一作迥）
　　欧阳炯，益州华阳人，少事王衍，为中书舍人。孟泉时，拜翰林学士
　　，历门下侍郎，平章事，后从昹归宋。诗六首。
第1529笔
刘义度
　　刘义度，后蜀工部侍郎。诗一首。
第1530笔
刘羲叟
　　刘羲叟，后蜀翰林学士。诗一首。
第1531笔
詹敦仁
　　詹敦仁，字君泽，固始人，初隐仙游，后为清溪令。诗六首。
第1532笔
詹琲
　　詹琲，敦仁子，劝陈洪进纳土，归隐凤山。诗三首。
第1533笔
幸夤逊
　　幸夤逊，夔州云安监人（一云成都人），仕后蜀，为翰林学士、工部
　　侍郎，随昶入宋。诗一首。
第1534笔
丁元和
　　丁元和，后蜀时人，诗一首。[8644]
第1535笔
张立（一作玄）
　　张立，新津人，李昊尝荐之孟昶，不赴，自号皂江渔翁，诗二首。
第1536笔
刘昭禹
　　刘昭禹，字休明，桂阳人（一云婺州人），在湖南，累为县令，后署
　　天策府学士，终岩州刺史，集一卷，今存诗九首。
第1537笔
李宏皋
　　李宏皋，善夷之子，仕湖南为天策学士，官至刑部侍郎，集二卷，今
　　存诗二首。
第1538笔
何仲举
　　何仲举，营道人，后唐天成中登进士第，仕楚，署天策府学士、全、
　　衡二州刺史。诗一首。
第1539笔
徐仲雅（一作东野）
　　徐仲雅，其先秦中人，徙居长沙，事马氏，为观察判官、天册府学士
　　，所业百余卷行事，今存诗六首。
第1540笔
伍彬[8651]
　　伍彬，邳阳人，初仕楚，后入宋。诗一首。
第1541笔
杨徽之
　　杨徽之，楚马殷时人，诗一首。
第1542笔
王元
　　王元，字文元，桂林人，隐居不仕，诗五首。
第1543笔
廖融
　　廖融，字元素，隐居衡山，诗七首。
第1544笔
王正己
　　王正己，楚逸人，与任鹄、凌蟾、廖融、王元友善。诗一首。[8655]
第1545笔
翁宏
　　翁宏，字大举，桂州人。诗三首。
第1546笔
张观
　　张观，楚马殷时人，诗一首。
第1547笔
孙光宪
　　孙光宪，字孟文，陵州人，为荆南高从诲书记，历检校秘书，兼御史
　　大夫，有集五十余卷，今存诗八首。
第1548笔
刘章
　　刘章，字克明，江左人，事湖南马氏。诗一首。
第1549笔
路洵美
　　路洵美，永州祁阳人，唐相严之孙，避地湘潭，事马氏，署连州从事
　　，诗一首。
第1550笔
梁震
　　梁震，邛州依政人，登进士第，梁开平初，归蜀，道过江陵，高季兴
　　留之，与司空薰、王保义同为宾客，震独不受辟蜀，自号荆台隐士，
　　集一卷，今存诗一首。
第1551笔
杨夔
　　杨夔，唐末为田𫖳客，集五卷，今存诗十二首。
第1552笔
杜建徽
　　杜建徽，字延光，新登人，随钱镠征伐，累立战功，官至丞相、中书
　　令，封郧国公。诗一首。
第1553笔
沈韬文
　　沈韬文，湖州人，事钱镠为元帅府典谒，累官左卫上将军，改湖州刺
　　史。诗一首。
第1554笔
王继勋
　　王继勋，审知诸孙，连重遇之乱，泉州军将留从效拥立为刺史，后执
　　送南唐。诗一首。
第1555笔
刘乙
　　刘乙，字子真，泉州人，仕闽为凤阁舍人，弃官隐安溪凤髻山，集一
　　卷，今存诗一首。
第1556笔
夏鸿
　　夏鸿，闽王氏客也，诗一首。
第1557笔
刘山甫
　　刘山甫，彭城人，为王审知判官。诗一首。
第1558笔
张昭
　　张昭，南汉时人。诗一首。
第1559笔
颜仁郁
　　颜仁郁，字文杰，泉州人，仕王审知为归德场长。诗二首。
第1560笔
王延彬[8665]
　　王延彬，闽王审知弟审邽之子，官节度使，时中原人士杨承休、郑璘
　　、韩偓、归传懿、杨赞图、郑戬等皆避乱入闽。依审邽，审邽振赋以
　　财，遗延彬作招贤馆礼焉。诗二首。
第1561笔
谭用之
　　谭用之，字藏用，五代末人，善为诗，而官不达，诗一卷。
第1562笔
王周
　　王周，登进士第，曾官巴蜀，诗一卷。（胡震亨云：唐宋艺文志并无
　　其人，惟文献通考载入唐人集目中。今考峡船诗序，引陆鲁望茶具诗
　　，其人盖在鲁望之后，而诗题纪年有戊寅、己卯两岁，近则梁之〔贞
　　〕（祯）明，远则宋之太平兴国也，自注地名，又有汉阳军兴国军，
　　为宋郡号，殆五代人而入宋者。）
第1563笔
刘兼
　　刘兼，长安人，官荣州刺史，诗一卷。（胡震亨云：云间朱氏得宋刻
　　唐百家诗，兼集中有长春节诗，为宋太祖诞节，其人盖五代人而入宋
　　者。）
第1564笔
孙元晏
　　孙元晏，不知何许人，曾著咏史诗七十五首，今编为一卷。
第1565笔
严识玄（以下有爵里，无世次。）
　　严识玄，魏州刺史，后为兵部郎中，诗一首。
第1566笔
何象
　　何象，遂宁令。诗一首。
第1567笔
张震[8913]
　　张震，河间人，江西采访使，诗一首。
第1568笔
丘光庭
　　丘光庭，吴兴人，国子博士，集三卷，今存诗七首。
第1569笔
武翊黄
　　武翊黄，府选为解头，及第为状头，宏词为勒头，时号武氏三头，诗
　　一首。
第1570笔
李祜
　　李祜，江南录事参军，纂之子，诗一首。
第1571笔
韩屿
　　韩玙，祠部郎中，诗一首。
第1572笔
李茂复
　　李茂复，泗州刺史，诗一首。
第1573笔
李曜
　　李曜，官尚书，尝为歙州刺史。诗一首。
第1574笔
吴圆
　　吴圆，歙州刺史。诗一首。
第1575笔
陆宏休
　　陆宏休，桂府从事，诗一首。[8718]
第1576笔
安（一作郑）锜
　　安锜，普州从事。诗一首。
第1577笔
油蔚
　　油蔚，淮南幕职，奉使塞北。诗一首。
第1578笔
胡玢（一作汾）
　　胡玢，隐庐山，苦心五言，李腾廉问江西，弓旌不至，人惜之。诗三
　　首。
第1579笔
卢注[8720]
　　卢注，家荆南，举进士，二十上不第。诗二首。
第1580笔
胡幽贞
　　胡幽贞，四明人，自号无生居士，诗二首。
第1581笔
狄焕
　　狄焕，字子炎，梁公仁杰之后，隐于南岳。诗三首。
第1582笔
韩溉[8722]
　　韩溉，江南人，诗一卷，今存七首。
第1583笔
金昌绪
　　金昌绪，余杭人。诗一首。
第1584笔
曾麻几
　　曾麻几，吉州人。诗一首。[8724]
第1585笔
郑轨
　诗一首，以下无世次爵里可考。
第1586笔
刘戬
　　诗一首。
第1587笔
杨齐哲
　　诗一首。
第1588笔
刘夷道
　　诗一首。
第1589笔
杨希道
　　诗五首。
第1590笔
王𪟝
　　诗三首。
第1591笔
郭恭
　　郭恭，诗一首。
第1592笔
张烜
　　诗一首。
第1593笔
张修之
　　诗一首。
第1594笔
梁献
　　诗一首。
第1595笔
符子珪
　　诗一首。
第1596笔
李何
　　诗一首。
第1597笔
郑𫓩
　　诗四首。
第1598笔
纥干著
　　诗四首。
第1599笔
李习
　　诗一首。
第1600笔
颜舒
　　诗一首。
第1601笔
朱绛
　　诗一首。
第1602笔
徐璧
　　诗一首。[8732]
第1603笔
徐安期
　　诗一首。
第1604笔
裴延
　　诗二首。
第1605笔
陈述
　　诗一首。
第1606笔
朱琳
　　诗一首。
第1607笔
谢陶
　　诗一首。
第1608笔
何赞
　　诗一首。
第1609笔
解彦融
　　诗一首。
第1610笔
董初
　　诗一首。
第1611笔
贺朝清
　　诗二首。
第1612笔
杨衡
　　诗二首。
第1613笔
唐暄
　　诗三首。
第1614笔
李韶
　　诗一首。
第1615笔
韦鹏翼
　　诗一首。
第1616笔
安鸿渐
　　诗一首。
第1617笔
李延陵
　　诗一首。
第1618笔
秦尚运
　　诗一首。
第1619笔
张仲谋
　　诗一首。
第1620笔
冯少吉
　　诗一首。
第1621笔
殷陶
　　诗一首。
第1622笔
罗炯
　　诗一首。
第1623笔
韩雄
　　诗一首。
第1624笔
苗仲方
　　诗一首。
第1625笔
陈嶰
　　诗一首。
第1626笔
张起
　　诗二首。
第1627笔
陈政
　　诗一首。
第1628笔
李建业
　　诗一首。
第1629笔
罗维
　　诗一首。
第1630笔
殷益
　　诗一首。
第1631笔
李得
　　诗一首。
第1632笔
王邵
　　诗一首。
第1633笔
曹修古
　　诗一首。
第1634笔
朱子真
　　诗一首。
第1635笔
严郭
　　诗一首。
第1636笔
张子明
　　诗一首。
第1637笔
李谨言
　　诗二首。
第1638笔
吴烛
　　诗一首。
第1639笔
张保嗣
　　诗一首。
第1640笔
潘图
　　诗一首。
第1641笔
潘佐
　　诗一首。
第1642笔
李逸
　　诗一首。
第1643笔
沈麟
　　诗一首。
第1644笔
安凤
　　诗一首。
第1645笔
李伦
　　诗一首。
第1646笔
卢子发
　　诗一首。
第1647笔
王梦周
　　诗一首。
第1648笔
孙咸
　　诗一首。
第1649笔
李澣
　　诗一首。
第1650笔
钱戭
　　诗一首。
第1651笔
韦道逊
　　诗一首。
第1652笔
王揆
　　诗一首。
第1653笔
王言史
　　诗一首。[8749]
第1654笔
宋雍
　　一作邕，诗二首。以下爵里世次俱无考。
第1655笔
戴休珽
　　诗一首。
第1656笔
卢
　　诗一首。[8751]
第1657笔
赵抟
　　诗二首。
第1658笔
张安石
　　有涪江集一卷，今存诗二首。
第1659笔
蒋吉
　　诗十五首。
第1660笔
周𣸣
　　诗四首。
第1661笔
赵起
　　诗一首，以下无世次爵里可考。
第1662笔
王瓒
　　诗二首。
第1663笔
慕容韦
　　诗一首。[8757]
第1664笔
黄文
　　诗一首。
第1665笔
唐温如
　　诗一首。
第1666笔
欧阳宾
　　一作膑。诗一首。
第1667笔
何敬
　　诗一首。
第1668笔
杨彝
　　诗一首。
第1669笔
裴瑶
　　诗一首。
第1670笔
郑玉
　　诗一首。[8759]
第1671笔
麻温其
　　诗一首。
第1672笔
韦镒
　　诗一首。
第1673笔
谢太虚
　　诗一首。
第1674笔
周岳秀
　　诗一首。
第1675笔
马逢
　　诗五首。
第1676笔
萧意
　　诗一首，以下见玉台后集。
第1677笔
徐之才
　　诗一首。
第1678笔
张陵
　　诗一首。
第1679笔
蔡瓌
　　诗一首。[8763]
第1680笔
唐怡
　　诗二首。
第1681笔
潘求仁
　　诗一首。
第1682笔
阎德隐
　　诗二首。
第1683笔
刘元叔
　　一作淑，诗一首。
第1684笔
常理
　　诗二首。
第1685笔
冯待征
　　诗一首。
第1686笔
冷朝光
　　诗一首。
第1687笔
卫万
　　诗一首。
第1688笔
李章
　　诗一首。
第1689笔
王沈
　　诗一首。
第1690笔
王偃
　　诗二首。
第1691笔
李暇
　　诗五首。
第1692笔
李播
　　诗一首。
第1693笔
辛弘智
　　诗三首。
第1694笔
吉师老
　　诗四首，以下世次爵里俱无考。
第1695笔
吴商浩
　　诗九首。[8771]
第1696笔
沈祖仙
　　一作山，诗一首。
第1697笔
邵士彦
　　诗一首。
第1698笔
吴大江
　　诗一首。
第1699笔
荆叔
　　诗一首。
第1700笔
萧静
　　诗一首。
第1701笔
元凛
　　诗二首。[8774]
第1702笔
徐振
　　诗二首。
第1703笔
张侹
　　诗一首。
第1704笔
方泽
　　诗一首。
第1705笔
景池
　　诗一首。
第1706笔
张鸿
　　诗一首。
第1707笔
姚揆
　　诗二首。
第1708笔
王训
　　诗一首。
第1709笔
张炽
　　诗一首。
第1710笔
卢羽客
　　诗一首。
第1711笔
郑渥
　　诗二首。
第1712笔
崔江
　　诗一首，以下世次爵里俱无考。
第1713笔
李伉
　　诗一首。
第1714笔
刘望
　　诗一首。
第1715笔
易思
　　一作偲，诗四首。
第1716笔
赵防
　　诗一首。
第1717笔
刘廓
　　诗一首。
第1718笔
姚偓
　　诗一首。
第1719笔
戴衢
　　诗一首。
第1720笔
李建枢
　　诗一首。
第1721笔
谢邈
　　诗二首。
第1722笔
唐备
　　诗三首。
第1723笔
方棫
　　诗一首。
第1724笔
范夜
　　诗一首。
第1725笔
卢群玉
　　诗二首。
第1726笔
杨行敏
　　诗二首。
第1727笔
张怀
　　诗一首。
第1728笔
赵湘
　　诗一首。
第1729笔
杨持
　　诗一首。
第1730笔
李聪
　　诗一首。
第1731笔
徐介
　　诗一首。
第1732笔
李士元
　　或云：尝为僧，返初。诗二首。
第1733笔
冯道之
　　一作用之，诗一首。以下无世次爵里可考。
第1734笔
徐谦
　　诗二首。
第1735笔
杨达
　　诗二首。
第1736笔
杨逵
　　诗一首。
第1737笔
魏兼恕
　　诗一首。
第1738笔
贾彦璋
　　诗四首。
第1739笔
欧阳瑾
　　诗一首。
第1740笔
李叔卿
　　诗二首。
第1741笔
熊曜
　　诗一首。
第1742笔
李宾
　　诗二首。
第1743笔
唐尧臣
　　诗一首。
第1744笔
郑缙
　　诗二首。
第1745笔
吴英秀
　　诗一首。
第1746笔
陈凝
　　诗一首。
第1747笔
伊梦昌
　　诗一首。
第1748笔
郑严
　　诗一首。
第1749笔
柳曾
　　诗一首。
第1750笔
牛殳
　　诗二首。
第1751笔
卫光一
　　诗一首。
第1752笔
林璠
　　诗一首。
第1753笔
颜胄
　　诗一首。
第1754笔
邢象玉
　　诗一首。
第1755笔
张敬徽
　　诗一首。
第1756笔
徐玄之
　　诗一首。
第1757笔
郭汭
　　诗一首。
第1758笔
权彻
　　诗一首。
第1759笔
豆卢回
　　一作田，诗一首。
第1760笔
张南容
　　诗一首。
第1761笔
沈徽
　　诗一首。
第1762笔
林琨
　　诗一首。
第1763笔
吴象之
　　诗二首。
第1764笔
郑德玄
　　诗一首。
第1765笔
张轸
　　诗一首。
第1766笔
蔡文恭
　　诗一首。
第1767笔
贾宗
　　一作琮。诗一首。
第1768笔
唐尧客
　　诗一首。
第1769笔
朱晦
　　诗一首。
第1770笔
石召
　　诗二首。
第1771笔
林珝
　　诗一首。
第1772笔
卫叶
　　诗一首。
第1773笔
李季华
　　诗一首。以下无世次爵里可考。
第1774笔
王玄
　　诗一首。
第1775笔
李归唐
　　诗一首。
第1776笔
朱光弼
　　诗二首。[8804]
第1777笔
顾甄远
　　诗九首。
第1778笔
魏峦
　　诗一首。
第1779笔
柳明献
　　诗一首。
第1780笔
蔡昆
　　诗一首。
第1781笔
令狐挺
　　诗一首。[8806]
第1782笔
滕潜
　　诗二首。
第1783笔
夏侯子云
　　诗一首。
第1784笔
方愚
　　诗一首。
第1785笔
潘雍
　　诗一首。
第1786笔
梁陟
　　诗一首。
第1787笔
朱延
　　诗一首。
第1788笔
寇埴
　　诗一首。[8808]
第1789笔
冯渚
　　诗一首。
第1790笔
王约
　　诗一首，以下并省试诗，爵里世次俱无考。
第1791笔
郭求
　　诗一首。
第1792笔
郑师贞
　　诗一首。
第1793笔
石殷士
　　诗二首。
第1794笔
柴宿
　　诗二首。
第1795笔
陶拱
　　一作洪，诗一首。
第1796笔
刘
　　诗一首。
第1797笔
朱华
　　诗一首。
第1798笔
戴察
　　诗一首。
第1799笔
孙顾
　　诗一首。
第1800笔
孙𬱟
　　诗二首。
第1801笔
陈璀
　　诗一首。
第1802笔
裴杞
　　诗一首。
第1803笔
陈祜
　　诗一首。
第1804笔
吴秘
　　诗一首。
第1805笔
张复元
　　诗一首。
第1806笔
穆寂
　　诗一首。
第1807笔
王景中
　　诗一首。
第1808笔
邓倚
　　诗一首。
第1809笔
汤洙
　　诗一首。
第1810笔
殷琮
　　诗一首。
第1811笔
朱延龄
　　诗一首。
第1812笔
郑蕡
　　诗一首。
第1813笔
裴元
　　诗一首，一作裴次元诗。
第1814笔
杜周士
　　诗一首。
第1815笔
乐伸
　　诗一首。
第1816笔
徐至
　　诗一首。
第1817笔
纥干讽
　　诗一首。
第1818笔
朱休
　　诗一首。
第1819笔
李沛
　　诗二首。
第1820笔
成崿
　　诗一首。
第1821笔
夏侯楚
　　诗一首。
第1822笔
胡权
　　诗一首。
第1823笔
郭邕
　　诗一首。
第1824笔
张钦敬
　　诗一首。
第1825笔
叔孙玄观
　　诗一首。
第1826笔
王季友
　　诗一首，与开宝间王季友同名，另一人也。
第1827笔
南巨川
　　诗一首。
第1828笔
丁居晦
　　诗一首。
第1829笔
辛宏
　　诗一首。
第1830笔
康翊仁
　　诗一首。
第1831笔
陈中师
　　诗一首。
第1832笔
管雄甫
　　诗一首。
第1833笔
邓陟
　　诗一首。
第1834笔
吕价
　　诗一首。
第1835笔
苑
　　诗一首。
第1836笔
罗泰
　　诗一首。
第1837笔
崔璠
　　诗一首。
第1838笔
李勋
　　诗一首。
第1839笔
赵铎
　　一作驿。诗一首。
第1840笔
徐元鼎
　　诗一首。
第1841笔
严巨川
　　诗二首。
第1842笔
吕炅
　　诗一首。
第1843笔
刘公兴
　　诗一首。
第1844笔
王卓
　　诗一首。
第1845笔
石倚
　　诗一首。
第1846笔
叶元良
　　一作亮。诗一首。
第1847笔
裴大章
　　诗一首。
第1848笔
崔宗
　　诗一首。
第1849笔
郑馥
　　诗一首。
第1850笔
吴叔达
　　诗一首。
第1851笔
孟翱
　　诗一首。
第1852笔
郑昉
　　诗一首。
第1853笔
袁求贤
　　诗一首。
第1854笔
孟匡明
　　诗一首。
第1855笔
李子昂
　　诗一首。
第1856笔
员南溟
　　诗二首。
第1857笔
李胄
　　诗一首。
第1858笔
郑述诚
　　诗一首。
第1859笔
宋迪
　　诗一首。
第1860笔
万俟造
　　诗一首。
第1861笔
钱众仲
　　诗二首。
第1862笔
吕敞
　　诗二首。
第1863笔
郑衮
　　诗一首。
第1864笔
张公乂
　　诗一首。
第1865笔
张何
　　诗一首。
第1866笔
濮阳瓘
　　诗一首。
第1867笔
王若岩
　　诗一首。
第1868笔
张随
　　诗二首。
第1869笔
徐仁嗣
　　诗一首。
第1870笔
卢征
　　诗一首。
第1871笔
顾伟
　　诗一首。
第1872笔
沈鹏
　　诗一首。
第1873笔
薛少殷
　　诗一首。
第1874笔
张元正
　　诗一首。
第1875笔
辛学士
　　诗一首。
第1876笔
卢尚书
　　诗一首。
第1877笔
郑仆射
　　诗一首。
第1878笔
郑中丞
　　诗一首。
第1879笔
韩常侍
　　诗三首。
第1880笔
梁补阙
　　诗一首。[8842]
第1881笔
卢尚书
　　诗一首。
第1882笔
苏广文
　　诗三首。
第1883笔
任生
　　诗一首。
第1884笔
任生
　　诗一首。
第1885笔
吴公
　　诗一首。
第1886笔
曹生
　　诗一首。
第1887笔
缪氏子
　　诗一首。
第1888笔
京兆韦氏子
　　诗一首。
第1889笔
景龙文馆学士
　　诗一首。
第1890笔
神龙从臣
　　诗一首。
第1891笔
天宝时人
　　诗一首。
第1892笔
僖宗朝北省官
　　诗一首。
第1893笔
洪州将军
　　诗一首。
第1894笔
贞元文士
　　诗一首。
第1895笔
河北士人
　　诗二首。
第1896笔
元和举子
　　诗一首。
第1897笔
懿宗朝举子
　　诗一首。[8848]
第1898笔
白衫举子
　　诗一首。
第1899笔
唐朝末士
　　诗一首。
第1900笔
西鄙人
　　诗一首。[8849]
第1901笔
太上隐者
　　诗一首。
第1902笔
黄山隐
　　诗一首。
第1903笔
婺州山中人
　　诗一首。
第1904笔
同谷子
　　诗五首。
第1905笔
催公佐客
　　诗一首。
第1906笔
洛中举子
　　诗二首。
第1907笔
江陵士子
　　诗一首。
第1908笔
织锦人
　　诗一首。
第1909笔
吏部选人
　　诗一首。
第1910笔
建业卜者
　　诗一首。
第1911笔
天峤游人
　　诗一首。
第1912笔
骊山游人
　　诗一首。
第1913笔
衡州舟子
　　诗一首。
第1914笔
华山老人
　　诗一首。
第1915笔
终南山翁
　　诗一首。
第1916笔
吴越失姓名人
　　诗五首。
第1917笔
李景俭
　　字宽中，贞元中，登进士第，官终少府少监。
第1918笔
安守范（蜀彭州刺史安谦之子。）
第1919笔
李日知
　　荥阳人，历相中宗、睿宗。
第1920笔
赵仁奖
　　河南人，景龙中为御史，睿宗朝，左授上蔡丞。
第1921笔
尉迟匡
　　豳州人，开元进士。[8942]
第1922笔
申堂构
　　丹徒人，尝为武进尉。
第1923笔
周愿
　　竟陵刺史。
第1924笔
第五琦
　　字禹珪，长安人，肃宗朝为盐铁铸钱使，拜相，坐事长流，终太子
　　宾客。
第1925笔
颜允南
　　历官司封郎中、国子司业。
第1926笔
季广琛
　　瓜州刺史，历肃代朝，终散骑常侍。
第1927笔
陈蜕
　　肃代间人。
第1928笔
卫准
　　准一做单，大历五年进士。
第1929笔
杜鸿渐
　　字之巽，濮阳人，累官朔方度支副使，以迎立肃宗，封卫国公，代宗
　　朝，拜相。
第1930笔
李挚
　　贞元十二年宏词科登第。
第1931笔
韦绶
　　德宗朝翰林学士。
第1932笔
韩泰（字安平，昌黎人，户部郎中，以附王叔文贬州司马，后终郴州刺史。）
第1933笔
缪岛云
　　岛云少从浮图，武宗朝，准敕反初服。
第1934笔
李涛
　　长沙人，温飞卿任太学博士，主秋试，涛与卫丹、张郃等赋诗，皆牓
　　于都〔堂〕。
第1935笔
高元裕
　　字景圭，渤海人，开成中翰林学士，终吏部尚书。
第1936笔
韦澳
　　字子斐，大中初，以考功郎，知制诰，充翰林学士承旨，终户部侍郎
　　。
第1937笔
王龟
　　字大年，官会稽太守。
第1938笔
詹雄
　　字伯镇，福州人，不第终。
第1939笔
任涛
　　豫章筠州人，咸通中十哲之一也，不第终。
第1940笔
剧燕
　　蒲阪人，为诗雅正，亦十哲之一也，后客王重荣，被杀。
第1941笔
王璘
　　璘词学富赡，崔詹事廉问表荐于朝，先试之使廨，璘请十书吏，皆给
　　笔札，璘口授，十吏笔不停缀，日未亭午，已七千余言，时路岩方当
　　钧轴，遣一介召之。璘曰：请俟见帝。岩大怒，亟命奏废万言科，璘
　　杖策而归。
第1942笔
李蔚
　　咸通中宰相，后出为节镇。
第1943笔
郑賨
　　字贡华，干符进士。
第1944笔
张茔
　　速江人，大顺初登第，官至礼部尚书。
第1945笔
吴霭
　　字廷俊，连州人，光化三年进士，为朱忠幕僚。
第1946笔
陈咏
　　眉州青神人，善奕棋，昭宗时登第。
第1947笔
符蒙
　　字适之，后唐同光三年进士，官侍郎。
第1948笔
李景遂
　　字退身，元宗母弟，初封燕王，改封晋王。
第1949笔
李弘茂
　　字子松，元宗第二子，早卒，追赠庆王。
第1950笔
李平
　　关右人，本姓名曰杨纳，归南唐，官尚书郎，卫尉卿。
第1951笔
胡元龟（庐陵人，官陵川令。）
第1952笔
蒋钧
　　字不器，营道人。
第1953笔
史虚白
　　字畏名，山东人，与韩熙载同投南唐，署郡从事，不受，隐庐山。
第1954笔
黄可
　　字不可，南唐时人。
第1955笔
赵休
　　幸夤邈同时人。
第1956笔
庸仁杰
　　泉州人，初为僧，陈德诚劝之反初服，官终汾阳令。
第1957笔
邵拙
　　字拙之，宣城人。
第1958笔
陈德诚（建州人，百胜军节度使。）[8953]
第1959笔
陈甫
　　字惟岳，吉州人。
第1960笔
皮光业
　　字文通，日休之子，吴越署为推官，后拜相。
第1961笔
屠瓌智（海盐人，越州指挥，赠节使，上柱国。）[8954]
第1962笔
元德昭
　　字名远，杭州人，吴越相。
第1963笔
林无隐
　　闽人，寓名州，吴越相鼎，即其子也。
第1964笔
杨义方
　　眉山人，王建时举士。
第1965笔
欧阳彬
　　字齐美，衡山人，孟昶时为嘉州刺史，后至夔州节度。[8956]
第1966笔
石文德
　　连州人，仕长沙，历水部员外郎，融州刺史。
第1967笔
戴偃
　　金陵人，避地湘中，值希范大兴土木，自称玄黄子，献渔父诗百，希范怒，迁之湖上。）
第1968笔
杨凫（字舄之，闽人。）
第1969笔
张林
　　擢进士第，官至御史。
第1970笔
陈峤
　　字景山，闽人，暮年登第，还乡不仕。
第1971笔
孟不疑（有诗名，溺于游览，不复应举。）
第1972笔
米都知
　　伶人也，善骚雅，梁补阙尝赠以诗。
第1973笔
范氏子
　　纪事云：吴人摅子，七岁能诗，方干见其赠隐者句曰：此子他日必成
　　名。又吟夏日句，干云，必不享寿。果十岁卒，摅即撰云溪友议者。
第1974笔
临川小吏
　　李建勋镇临川，赏牡丹，有小吏捧砚，举止有士人风。公曰：学诗乎
　　。对曰：麤亲笔砚。因令口占一篇。公奇之，勉令就[8961]学，因成
　　诗名。
第1975笔
齐己
　　齐己，名得生，姓胡氏，潭之益阳人。出家大沩山同庆寺，复栖衡岳
　　东林，后欲入蜀，经江陵，高从诲留为僧正，居之龙兴寺，自号衡岳
　　沙门。白莲集十卷，外编一卷，今编诗十卷。
第1976笔
尚颜
　　尚颜，字茂圣，俗姓薛，尚书能之宗人也。出家荆门，工五言诗，集
　　五卷，今存诗三十四首。
第1977笔
虚中
　　虚中，宜春人。客于马氏，住湘西粟城寺，与齐己、尚颜、栖蟾为诗
　　友。碧云集一卷，今存诗十四首。
第1978笔
栖蟾
　　栖蟾，居屏风岩，诗十二首。
第1979笔
可朋
　　可朋，丹棱人。好酒，自号醉髡。玉垒集十卷，今存诗四首。
第1980笔
昙域
　　昙域，贯休弟子也。诗集若干卷，今存三首。
第1981笔
栖一
　　栖一，武昌人，与贯休同时，诗二首。
第1982笔
处默
　　处默，初与贯休同薙染，后入庐山，与修睦、栖隐游。诗一卷，今存
　　八首。
第1983笔
修睦
　　修睦，光化中，为洪州僧正，与贯休、处默、栖隐为诗友。诗二十首
　　。
第1984笔
无作
　　无作，字不用，姓司马氏。吴越四明山僧，善草隶诗歌，不谒王侯，
　　自号逍遥子。诗一首。
第1985笔
清尚
　　清尚，与齐己同时，诗一首。
第1986笔
干康
　　干康，零陵人，诗二首。
第1987笔
隐求（一作隐丘，诗一首。）
第1988笔
神迥（临晋人，姓田。贞观间，流化岷峨，为道俗宗仰。）
第1989笔
可隆（字了空，俗姓慕容，住福州东禅院，五代时人。）
第1990笔
契盈（闽中人，住杭州龙华禅寺。）
第1991笔
知业（吴越时湖州圣保寺僧，有诗名。）
第1992笔
司马承祯
　　司马承祯，字子〔微〕（征），河内人。好学，工篆隶。居天台紫霄
　　峰，则天、睿宗、明皇累召见，问道术，后居王屋山卒，赠真一先生
　　。诗一首。
第1993笔
张氲
　　张氲，一名蕴，字藏真，晋州人。神情秀逸翛闲，学道不娶，尝寓李
　　峤家十余年，栖息洪崖古坛，自号洪崖子，天后及明皇朝屡召不赴。
　　诗三首。
第1994笔
司马退之
　　司马退之，开元中道士，诗一首。
第1995笔
裴翛然
　　裴翛然，楚州刺史思训之子，开元中为道士，好诗酒，善丹青。诗一
　　首。
第1996笔
轩辕弥明
　　轩辕弥明，元和中衡山道士，诗一首。[9637]
第1997笔
陈寡言
　　陈寡言，字太初，暨阳人，从田良逸学道。元和中，住桐柏山。诗〔
　　三〕（二）首。
第1998笔
李升
　　李升，字云举，江夏人。学炼气养形之术，与元、白善，年百余岁卒
　　。诗一首。
第1999笔
范尧佐
　　范尧佐，长庆、元和中道士。诗一首。
第2000笔
徐灵府
　　徐灵府，自号默希子，钱塘人，居天台虎头岩上，以修炼自乐。武宗
　　诏征之，力辞免，常撰天台山记、三洞要略、玄鉴等书。诗三首。
第2001笔
吴子来
　　吴子来，大中末道士，诗二首。
第2002笔
吴筠
　　吴筠，字贞节，华州华阴人。少通经，善属文，举进士不第，去入嵩
　　山为道士。明皇闻其名，遣使征至，待诏翰林。天宝中，坚求还山，
　　寻入会稽，隐剡中。大历中年卒，弟子私谥为宗玄先生。集十卷，今
　　编诗一卷。
第2003笔
杜光庭
　　杜光庭，字圣宾，括苍人。喜读书，工辞章翰墨。应百篇举，不中，
　　入天台山为道士。僖宗召见，赐以紫服，充麟德殿文章应制，后隐青
　　城山白云溪，自称东瀛子，蜀主王建赐号广成先生。有广成集一百卷
　　，壶中集三卷，今存诗一卷。
第2004笔
郑遨
　　郑遨，字云叟，滑州白马人。昭宗时，举进士，不第，入少室山为道
　　士。徙居华阴，种田自给，与道士李道殷、罗隐之友善，世目为三高
　　士。唐明宗以左拾遗，晋高祖以谏议大夫召，皆不起，赐号逍遥先生
　　。天福中卒，诗十七首。
第2005笔
虞有贤
　　虞有贤，唐末道士，诗一首。
第2006笔
程紫霄
　　程紫霄，唐末道士。后唐同光初，尝敕令入内殿讲论。诗一首。
第2007笔
舒道纪
　　舒道纪，婺中人。为赤松山黄冠师，自号华阴子，与贯休友善。诗二
　　首。
第2008笔
彭晓
　　彭晓，字秀川，号真一子，永康人，昌利化飞鹤山道士也。孟蜀授朝
　　散郎，守尚书祠〔部〕员外。诗二首。
第2009笔
鱼又玄
　　鱼又玄，道士，诗一首。
第2010笔
吕岩
　　吕岩，字洞宾，一名岩客，礼部侍郎渭之孙。河中府永乐（一云蒲阪
　　）县人。咸通中举进士，不第，游长安酒肆，遇钟离权得道，不知所
　　往。诗四卷。
第2011笔
孙思邈
　　孙思邈，京兆华原人，隐太白山，通百家、阴阳、推步、医药。隋文
　　帝以国子博士召，不就。太宗召诣京师，欲官之，亦不受。高宗上元
　　初还山。
第2012笔
叶法善
　　叶法善，字道元，一字太素。家于松阳，遍历名山，得道术。高宗征
　　之，驻景龙观。明皇朝，试法多灵验。开元八年，年一百七岁，化去
　　，留三诗于座侧。
第2013笔
张果
　　张果，两当人，先隐中条山，后于𬸚𬸦山登真洞往来。天后召之，不
　　起。明皇以礼致之，肩舆入宫，擢银青光禄大夫，赐号通玄先生。未
　　几，还山。
第2014笔
许宣平
　　许宣平，新安歙县人。景云中，隐城阳山南坞，结庵以居。时或负薪
　　卖，担挂一花瓠及曲竹杖，每醉，拄之以归。尝于同[9718]华间题诗
　　传舍，李白东游，览之，曰此仙诗也。及新安，累访之不得。后咸
　　通七年，郡人许明奴家有妪入山采樵，见一人坐石上，食桃甚大，自
　　称明奴之祖，即宣平也。与一桃食妪，妪后却食轻健，入山不归。
第2015笔
成真人
　　成真人者，不知其名，亦不知所自。开元末，有中使自岭外回，谒金
　　天庙神，奠祝毕，戏问巫曰大王在否？对曰不在。中使讶其所答
　　，诘之，曰关外迎成真人耳。中使遽使人于关候之。有一道士，弊
　　衣负囊而来。问之，姓成。因延于传舍，以驿骑载归。馆于私第，密
　　以其事奏之，明皇大异，召入内殿。诏问道术及所修之事，皆拱默不
　　对。复恳乞归山，许之，挈囊而去。所司扫洒其居，见壁上题句，刮
　　洗愈明。以事上闻，上默然良久。其后禄山起燕，明皇幸蜀，[9719]
　　皆如其谶。
第2016笔
朱子真
　　朱子真，明皇时人，居南山下，别墅甚盛。出游，尝以绣衣女子数人
　　自随。长安少年赵颍造之求饮，令侍女及木凤歌舞侑酒。子真自歌，
　　仍取一丸丹赐颍。銮舆幸蜀，忽失子真家，颍服丹，得二百余岁。
第2017笔
申欢
　　申欢，不知何许人。开元中，前进士张佐尝遇之鄠杜逆旅。乘青驴，
　　背鹿革囊，自言扶风人，生宇文周时。又云有占梦者，言欢前生为
　　梓潼薛君胄，好服食，多寻异书，日诵黄老一百纸。八月十五日，长
　　啸独饮，忽觉两耳有车声，因颓然思寝。头才至席，遂有小车，朱轮
　　青盖，驾赤犊，出耳中，各长二三寸。有二童子，绿帻青帔，亦长二
　　三寸，谓君胄曰吾自兜玄国来。君胄大骇，君适出吾耳，何谓兜
　　玄国来。二童子曰兜玄国在吾耳中，君耳安能处我。因倾耳示之，
　　乃别有天地。俄从二童子谒蒙玄真伯，授为主箓大夫，即有黄帔三四
　　人，引至一曹署。其中文簿，多所不[9720]识。每月亦无请受，但意
　　有所念，左右必先知，当便供给。因暇登楼远望，忽有归思，赋诗一
　　首。二童子见诗，怒曰以君质性冲寂，引至吾国，鄙俗余态，果乃
　　未去。遂逐之，复自童子耳中出。占梦者，前生即耳中童子也。言讫
　　，吐朱绢尺余，令吞之，遂复童子形而灭。
第2018笔
李遐周
　　李遐周，有道术。开元中，召入禁中，后求出，住玄都观。天宝末，
　　安禄山跋扈，遐周一旦隐去。但于其所居壁上题诗，言禄山、哥舒翰
　　及幸蜀之事，时人莫晓，后方验。诗一首。
第2019笔
赵惠宗
　　赵惠宗，硖州人，通晓法箓。天宝末，忽积薪自焚，坐火中，诵度人
　　经。火既烬，其下草犹绿，得遗简。有诗二首。
第2020笔
栾清
　　栾清，字浑之。贞元时，与徐戡俱好道术，游江南，舟遇二客，问其
　　姓名。客笑持二莲叶遗之，上各有诗，一叶题曰摅浩然，一叶题曰泛
　　虚舟。有顷，遗浑之酒一卮，甚馨香，饮讫别去，失所在。浑之大醉
　　，吐出数斗物，戡视之，皆五脏，烂黑在地。浑之欢然起，抚掌而歌
　　，遂仙去，戡亦不知所之。
第2021笔
韩湘
　　韩湘，字清夫，愈之犹子也。落魄不羁，愈强之婚宦，不听，学道仙
　　去。[9722]
第2022笔
侯道华
　　侯道华，蒲人，大中时仙去。
第2023笔
裴航
　　裴航，长庆中进士。
第2024笔
钟离权
　　钟离权，咸阳人。遇老人授仙诀，又遇华阳真人上仙王玄甫传道，入
　　崆峒山，自号云房先生，后仙去。[9724]
第2025笔
马湘
　　马湘，字自然，杭州盐官人。貌丑，齇鼻、秃鬓、大口。饮酒石余，
　　醉卧即以拳入口。游行处多题诗句。大中十年，归乡，忽死。明年，
　　又于梓桐县白日上升。有司奏闻，敕浙西发冢视之，乃一竹杖而已。
第2026笔
张辞
　　张辞，咸通初，进士下第，游淮海间。有道术，尝养气绝粒。好酒耽
　　棋，后于江南上升。
第2027笔
陆禹臣
　　陆禹臣，字服休，河东人。避黄巢乱，入南岳，得仙术，隐宜州北山
　　，后尸解，为紫府仙伯。尝寓吴生家，与语尘外埋。
第2028笔
李真
　　李真，唐末先人。
第2029笔
殷七七
　　殷七七，名天祥，又名道筌，尝自称七七，不知何所人。游行天下，
　　不测其年寿。面光白，若四十许人，每日醉歌道上。周宝镇浙西，师
　　敬之，尝试其术，于九月令开鹤林寺杜鹃花，有验。
第2030笔
张令问
　　张令问，隐居天国山，自号天国山人。
第2031笔
吴涵虚
　　吴涵虚，字含灵，江西人。出家为道士，居南岳，俗呼为吴猱。好睡
　　，经旬不饮食，常言曰人若要闲，即须懒，好勤，即不闲也。清泰
　　年羽化。宋干祐中，有人于嵩山见之。
第2032笔
李梦符
　　李梦符，开平初人。在洪州日，与布衣饮酒狂吟。尝以钓竿悬一鱼，
　　向市肆唱渔父引。卖其词，好事者争买之。得钱便入酒家，或抱冰入
　　水。及出，身上气如蒸，后不知所在。（一云：梦符游南昌时，钟传
　　据其地，有桂州刺史李琼，遣人谓传曰梦符吾弟，请遣归。钟令求
　　于市邸，人曰夜来不归，不知所之。）
第2033笔
沈廷瑞
　　沈廷瑞，高安人，吏部侍郎彬之子。有道术，嗜酒。寒暑一单褐，数
　　十年不易。常跣行，日数百里，林栖露宿，多在玉[9730]笥、浮云二
　　山。老而不衰，化后，人犹常见之。
第2034笔
谭峭
　　谭峭，字景升，国子司业洙之子。博涉经史，属文清丽。洙训以进士
　　业，而峭酷好黄老书，辞父远游，师嵩山道士，得辟谷养气之术，后
　　入青城山仙去。
第2035笔
伊用昌
　　伊用昌，不知何许人。与其妻乞食，多在江右庐陵、宜春诸郡。出语
　　轻忽，常为人殴击，呼之为伊风子。爱作望江南词，与妻唱和，词皆
　　有旨。妻有殊色，豪富子弟以言笑戏调，不可犯。夫妻至南城县，丐
　　死牛肉食之死。后人有见之者，夫妻皆蹑虚而行。发现所埋处，惟有
　　烂牛肉，无别物。
第2036笔
许坚
　　许坚，字介石，庐江人。
第2037笔
许碏（一作鹊）
　　许碏，高阳人。累举不第，学道于王屋。周游名山洞府，到处于石崖
　　峭壁人不及处题云，许碏自峨嵋山寻偃月子到此，笔踪神异，竟莫详
　　偃月子也。游庐江，醉吟一诗，人皆笑为风狂。后插花作舞，上酒楼
　　醉歌，升仙去。
第2038笔
张白
　　张白，衡州人。少应举不第，入道，常挑一铁葫芦，得钱便饮酒，自
　　称白云子。忽一日死，葬武陵城西。经半载，有鼎[9735]州官扬州勾
　　当公事，遇于酒肆，同酌数日。众闻之，开验其棺，一空。有武陵春
　　色诗三百首，今存其一。
第2039笔
段谷
　　段谷，累举进士不第，忽如狂。市中讴吟其诗，后死，及葬发现，但
　　空棺耳。
第2040笔
赵自然
　　赵自然，池州凤皇山道士。梦阴真君与柏叶，一枝九叠，食之，因不
　　食，神气异常。[9736]
第2041笔
李浩
　　李浩，字太素，不知何许人。隐青城山牡丹坪，与仙人尔朱先生游。
　　作大丹诗百首行世，或传举家仙去。
第2042笔
徐钓者（一作徐钓）
　　徐钓者，不知其名，自言东海蓬莱乡人。常櫂舟泛于鄂渚，上及三湘
　　，下经五湖。每将鱼市酒，人逐之，不可近，乃水仙也。
第2043笔
蓝采和
　　蓝采和，不知何时人。常衣破蓝衫，六銙黑木腰带，一脚著𫖇，一脚
　　跣行。夏则衫内加絮，冬则卧于雪中，气出如蒸。每行歌城市乞索，
　　持大拍板踏歌，似狂非狂。歌词极多，率皆仙意，以钱与之，或散失
　　，亦不顾。见贫人，即与之。及与酒家，后踏歌于濠梁间酒楼，乘醉
　　轻举，云中掷𫖇衫腰带拍板，冉冉而去。
第2044笔
木客（鄱阳山中有木客，秦时造阿房宫者。食木实，得不死，时山下就民间取酒，为诗云。）
第2045笔
陈复休
　　陈复休，号七子。贞元中，来举褒城，多变化之术。尝狂醉市中，褒
　　帅怒而系于狱，不食而死，寻即臭烂，而复见于家。中和间，大驾还
　　京，复休亦至阙下，田晋公问京国几年安宁，曰二十。果自问后二十
　　日，再幸陈仓，后寄诗晋公，未详其意。及驾至梁洋，邠帅朱玫立襄
　　王监国，寒梅两枝验矣。
第2046笔
张云容
　　张云容，杨贵妃侍儿也。申天师与绛雪丹服之，教其死后为大棺通穴
　　。百年后，遇生人交精气，再生，可为地仙。后死，如法葬兰昌宫。
　　至元和末，有平陆尉金陵薛昭，以义气逸县囚，谪赴海东。至三乡，
　　夜遁去，匿兰昌宫古殿傍，见三美女至，一则云容，其二则萧凤台
　　刘兰翘。向为九仙媛所毒杀，同藏云容穴侧者，云容向昭备说生前事
　　及申天师语。昭叹异，二女送酒合卺，各为歌献酬。懽洽数夕，云容
　　倏自言，吾体已苏，昭为启榇，遂活，同归金陵。
第2047笔
崔少玄
　　崔少玄，汾州刺史崔恭小女。生而端丽，归卢陲，随宦闽中。过建溪
　　武夷山，云中见紫霄元君、扶桑夫人，问陲曰玉[9754]华君来乎？
　　陲怪问之，云吾昔为玉皇左侍书，曰玉华君，为有欲想。谪居人世
　　，为君妻。后罢府，家洛阳，自言太上复召为玉皇左侍书，留诗一首
　　遗陲而蜕。
第2048笔
戚逍遥
　　戚逍遥，冀州南宫人。幼好道，父以女诫授逍遥，逍遥曰此常人之
　　事耳。遂取老子仙经诵之。年二十余，适同邑蒯浔，不为尘俗事，惟
　　独居一室，绝食静想，作歌云云。人悉以为妖。一夜，闻室内有人语
　　声。又三日，忽闻屋裂声如雷，仰视天半，逍遥与仙俱在云中，历历
　　闻分别语，观望无不惊叹。
第2049笔
卓英英
　　卓英英，成都女郎。（万首绝句采入宫闺，以与眉娘玄士倡和，故载
　　于此。）
第2050笔
眉娘
　　眉娘，南海人，卢姓，生而眉长，称眉娘。神针善绣，顺宗召入宫中
　　，号神姑。宪宗度为女道士，称逍遥大师。放归，后数年尸解。
第2051笔
德宗宫人
　　德宗宫人，奉恩院王才人养女凤儿也，诗一首。
第2052笔
宣宗宫人
　　宣宗宫人，姓韩氏，诗一首。
第2053笔
李舜弦
　　李舜弦，梓州人。珣之妹，蜀王衍纳为昭仪，诗三首。
第2054笔
李玉萧
　　李玉箫，蜀王衍宫人，诗一首。
第2055笔
金真德
　　金真德，新罗王金真平女也，平卒，无子，嗣立为王，诗一首。
第2056笔
花蕊夫人徐（一作费）氏
　　徐氏，青城人，幼能文，尤长于宫词，得幸蜀主孟昶，赐号花蕊夫人
　　，诗一卷。
第2057笔
杨容华
　　杨容华，华阴人。炯之姪女，诗一首。
第2058笔
魏氏
　　魏氏，求己之妹，诗一首。
第2059笔
乔氏
　　乔氏，冯翊人，左司郎中知之之妹，诗一首。
第2060笔
七岁女子
　　女子，南海人，诗一首。
第2061笔
林氏
　　林氏，济南人，隰城丞薛元暧妻也。元暧早卒，林博涉五经。有母仪
　　令德，训其子彦辅、彦国、彦伟、彦云及姪据、摠、播。并登进士第
　　，衣冠荣之。诗一首。
第2062笔
赵氏
　　赵氏，寇坦母也。诗三首。
第2063笔
郭绍兰
　　郭绍兰，长安人，巨商任宗妻也，诗一首。[8994]
第2064笔
王韫秀
　　王韫秀，河西节度使忠嗣女，宰相元载妻也。诗三首。
第2065笔
张夫人
　　张夫人，楚州山阳人，户部侍郎吉中孚妻也。诗五首。
第2066笔
王氏
　　王氏，太原人，永福潘令之妻。诗一首。
第2067笔
裴淑
　　裴淑，字柔之，元稹继室。诗一首。
第2068笔
赵（一作刘）氏
　　赵氏，洹水人，杜羔妻也。诗四首。
第2069笔
张氏[8988]
　　张氏，袁州人。评事彭伉妻。诗二首。
第2070笔
薛馧（一作蕴）
　　薛（一作蒋）馧，字馥，彦辅孙女也。诗三首。
第2071笔
杨德麟
　　杨德麟，司农少卿敬之之小女也。诗一首。
第2072笔
崔氏
　　崔氏，校书郎卢某妻，诗一首。
第2073笔
陈玉兰
　　陈玉兰，吴人王驾妻也，诗一首。
第2074笔
薛媛
　　薛媛，濠梁人，南楚材妻也，诗一首。
第2075笔
孙氏
　　孙氏，乐昌（一作安）人，进士孟昌期妻也，善诗，每代夫作。一
　　日忽曰，才思非妇人事，遂焚其诗。诗三首。
第2076笔
张立本女
　　草场官张立本女，少未读书，忽自吟诗，立本随口录之，诗一首。
第2077笔
侯氏
　　侯氏，边将张揆（一作暌）妻也，诗一首。
第2078笔
慎氏[8992]
　　慎氏，毘邻儒家女也，适蕲春严灌夫，无子被出，慎以诗诀，灌夫感
　　而留之，诗一首。
第2079笔
薛瑶
　　薛瑶，东明国人，左武卫将军承冲之女，嫁郭元振为妾，诗一首。
第2080笔
王霞卿
　　王霞卿，蓝田人，会稽宰韩嵩之妾。嵩死，霞卿流落会稽，尝题诗唐
　　安寺，进士郑殷彝和诗求谒，霞卿答诗拒之，诗二首。
第2081笔
窦梁宾
　　窦梁宾，夷门人，卢东表侍儿也，诗二首。
第2082笔
任氏
　　任氏，蜀尚书侯继图妻，诗一首。
第2083笔
黄崇嘏
　　黄崇嘏，临邛人，因事下狱，贡诗蜀相周庠，庠荐〔摄〕（挕）司
　　户参军，政事明敏，庠爱其才，欲妻以女，嘏作诗辞婚。庠得诗大
　　惊，问之，乃黄使君女也。诗二首。
第2084笔
蒋氏
　　蒋氏，吴越时湖州司法参军陆蒙妻也，性耽酒，能属文，诗一首。
第2085笔
周仲美
　　周仲美，成都人，适李氏，诗一首。
第2086笔
张文姬
　　张文姬，鲍参军妻也，诗四首。
第2087笔
程长文
　　程长文，鄱阳人，诗三首。
第2088笔
柳氏
　　柳氏，李生姬也，天宝中，韩翃馆于李。柳曰，韩夫子岂长贫贱者，
　　李即以赠翃。翃为淄青侯希逸所辟，柳留都下，遭乱，寄决零寺为尼
　　，为番将沙叱利所劫，虞候许俊以计取之，复归于翃，诗一首。
第2089笔
程洛宾
　　程洛宾，长水人，京兆参军李华侍儿。安史乱后，失所在，华后为江
　　州牧。登庾楼，见其在舟中鼓胡琴，问之，乃岳阳王氏舟也。币赎
　　归，诗一首。
第2090笔
红绡妓[8998]
　　红绡，大历中勋臣家妓也。勋臣疾，崔生往省，勋臣令妓送出院。妓
　　指镜隐语。家奴磨勒曰，此可致也，夜负生，逾重垣入其院，见妓独
　　坐吟诗，遂负生与妓俱出，守御无有觉者。诗一首。
第2091笔
晁采
　　晁采，小字试莺。大历时人，少与邻生文茂约为伉俪。及长，茂时寄
　　诗通情，采以莲子达意，坠一于盆，逾旬，开花并蒂，茂以报采。乘
　　间欢合，母得其情，叹曰：才子佳人，自应有此，遂以采归茂。诗二
　　十二首。
第2092笔
崔莺莺
　　崔莺莺，贞元中，随母郑氏寓居浦东佛寺，有张生者，与之赋诗赠答
　　，情好甚暱，诗三首。
第2093笔
步非烟
　　步非烟，河南功曹武公业妾也。邻生赵象以诗诱之，非烟答以诗。象
　　因逾桓相从。事漏，笞死，诗四首。
第2094笔
崔紫云
　　崔紫云，尚书李愿妓也，愿在东都，时会朝士，杜牧以御史分司，轻
　　骑径往，引满三爵。问曰，闻有紫云者孰是，愿指示之。牧曰，名不
　　虚传，宜以见惠，复引满高吟，旁若无人。愿遂以赠。紫云临行，献
　　诗而别，诗一首。
第2095笔
姚月华
　　姚月华，尝梦月坠妆台，觉而大悟，聪慧过人，少失母，随父寓扬子
　　江，见邻舟书生杨达诗，命侍儿乞其稿，达立缀艳诗致情，自后屡相
　　酬和，会其父有江右之行，踪迹遂绝，诗六首。
第2096笔
孟氏
　　孟氏。本寿春妓，归维扬万真为妻，诗二首。[9004]
第2097笔
赵氏
　　赵氏，南海人，房千里初第，游岭徼，举子韦滂自南海携赵来，拟为
　　房妾，房倦于游，未得遽于赵偕，及后遣人访之，赵已从韦矣。诗一
　　首。
第2098笔
李节度姬
　　李节度有宠姬，元夕，以红绡帕裹诗掷于路，约得之者，来年此夕会
　　于相蓝后门，宦子张生得之，如期而往，姬与生[9005]偕逃于吴，诗
　　三首。
第2099笔
崔素娥
　　崔素娥，韦洵美妾。邺都罗绍威辟洵美为从事，素娥随行。绍威闻其
　　姝丽，逼献之，素娥为诗以别，其夜，洵美独宿长吁，有同行者，问
　　知其事，欻然而去。至三更，以皮囊贮素娥至，洵美遂挟以他遁。诗
　　一首。
第2100笔
鲍家四弦[9006]
　　四弦，鲍生妾也。鲍多蓄声伎，外弟韦生，好乘骏马，遇于历阳，鲍
　　置酒，酒酣，密遣四弦歌以送酒，韦牵紫斥拨酬之。诗二首。
第2101笔
〔严〕（韩）续姬
　　南唐仆射〔严〕（韩）续请韩熙载撰父神道碑，奉一歌妓润笔，文成
　　，但叙谱系品秩。续乞改窜，熙载还其所赠，姬因题诗泥金双带而去
　　。诗一首。
第2102笔
崔萱（字伯容。诗三首）
第2103笔
崔公远（一作达，诗一首。）
第2104笔
刘媛（一作瑗，诗三首。）
第2105笔
越溪杨女
　　杨女，越溪人，为诗不过两句，有谢生求婚，其父出女句，令续之。
　　女览而叹曰，天生吾夫也，后七年，忽题二句示谢，谢讶其不详。女
　　曰，君且续之。谢应声就，女即以手枕膝而逝。
第2106笔
关盼盼
　　关盼盼，徐州妓也，张建封纳之，张殁，独居彭城故燕子楼，历十余
　　年，白居易赋诗讽其死，盼盼得诗，泣曰：「妾非不能死，恐我公有
　　从死之妾，玷清范耳。」乃和白诗，旬日不食而卒，诗四首。
第2107笔
刘采春[9023]
　　刘采春，越州妓也，诗六首。
第2108笔
太原妓
　　欧阳詹游太原，悦一妓，约至都相迎。别后，妓思之，疾甚，乃刃髻
　　作诗寄詹，绝笔而逝。诗一首。
第2109笔
舞柘枝女
　　舞柘枝女，韦应物爱姬所生也。流落潭州，委身乐部，李翱见而怜之
　　，于宾僚中选士嫁焉。诗一首。
第2110笔
常浩
　　常浩，妓也，诗二首。
第2111笔
襄阳妓
　　贾中郎与武补阙登岘山，遇一妓同饮，自称襄阳人，诗一首。
第2112笔
王福娘
　　王福娘，字宜之，解梁人，北里前曲妓也，诗三首。
第2113笔
杨莱儿
　　杨莱儿，字蓬仙，利口敏妙，进士赵光远一见溺之，后为豪家所得，
　　诗二首。
第2114笔
楚儿
　　楚儿，字润娘，诗一首。
第2115笔
王苏苏
　　王苏苏，南曲中妓，诗一首。
第2116笔
颜令宾
　　颜令宾，南曲妓也，诗一首。
第2117笔
张窈窕
　　张窈窕，寓居于蜀，当时诗人雅相推重，诗六首。
第2118笔
平康妓
　　裴思谦及第后，作红笺名纸十数幅，诣平康里宿焉，诘旦，一妓赋赠
　　诗一首。
第2119笔
史凤[9030]
　　史凤，宜城妓也。诗七首。
第2120笔
盛小丛
　　盛小丛，越妓，李讷为浙东廉使，夜登城楼，闻歌声激切，招至，乃
　　小丛也。时崔氏御元范（在）（至）府幕。赴阙，李饯之，命小丛歌
　　饯，在座各赋诗赠之，小丛有诗一首。
第2121笔
赵鸾鸾
　　赵鸾鸾，平康名妓也，诗五首。
第2122笔
莲花妓
　　莲花妓，豫章人也，陈陶隐南昌西山，镇帅严宇尝遣之侍陶，陶不顾
　　，因求去，献诗一首。
第2123笔
徐月英
　　徐月英，江淮间妓也，有集行世，今存诗二首。
第2124笔
薛涛
　　薛涛，字洪度，本长安良家女。随父宦，流落蜀中，遂入乐籍。辨慧
　　工诗，有林下风致，韦皋镇蜀，召令侍酒赋诗，称为女校书，出入幕
　　府，历事十一镇，皆以诗受知。暮年屏居浣花溪，著女冠服，好制松
　　花小笺，时号薛涛笺，有洪度集一卷，今编诗一卷。
第2125笔
鱼玄机
　　鱼玄机，字幼微（一字蕙兰），长安里家女，喜读书，有才思，补阙
　　李亿纳为妾，爱衰，遂从冠帔于咸宜观，后以笞杀女童绿翘事，为京
　　兆温璋所戮，今编诗一卷。
第2126笔
李冶（一作裕）
　　李冶，字季兰，女冠也，吴兴人，存诗十六首。
第2127笔
元淳
　　元淳，女道士，洛中人，存诗二首。
第2128笔
海印
　　海印，蜀慈光寺尼，唐末人，才思清峻。存诗一首。
第2129笔
寒山
　　寒山子，不知何许人，居天台唐兴县寒岩，时往还国清寺，以桦皮为
　　冠，布裘弊履，或长廊唱咏，或村墅歌啸，人莫识之，闾丘后宦丹丘
　　，临行，遇丰干师，言从天台来，闾丘问彼地有何贤堪师，师曰：寒
　　文山殊、拾得普贤，在国清寺库院厨中著火。闾丘到官三日，亲往寺
　　中，见二人，便礼拜，二人大笑曰：「丰干饶舌，饶舌，阿弥不识，
　　礼我为何？」即走出寺，归寒岩，寒山子入穴而去，其穴自合，尝于
　　竹木石壁书诗，并村墅屋壁所写文句三百余首，今编诗一卷。
第2130笔
拾得
　　拾得，贞观中，与丰干、寒山相次垂迹于国清寺。初丰干禅师游松径
　　，徐步赤城道上，见一子，年可十岁，遂引至寺，付库院，经三纪，
　　令知食堂，每贮食于竹筒，寒山子来，负之而去。一夕，僧众同梦山
　　王云，拾得打我，旦见山王，果有杖痕，众大骇，及闾丘太守礼拜后
　　，同寒山子出寺，沈迹无所。后寺僧于南峰采薪，见一僧入岩，挑锁
　　子骨，云取拾得舍利，方知在此岩入灭，因号为拾得岩，今编诗一卷
　　。
第2131笔
丰干
　　丰干禅师，居天台山国清寺，昼则舂米供僧，夜则阿房吟咏。一日骑
　　虎松径来，入国清巡廊唱道。众皆惊怖，尝于京辇为闾丘太守救疾，
　　闾丘之任台州，便至国清问丰干禅院所在，云在经藏后，无人住得，
　　每有一虎，时来此吼。闾丘[9109]至师院，开房惟见虎迹，今存房中
　　壁上诗二首。
第2132笔
慧宣
　　慧宣，常州法师，与道恭同召，诗三首。
第2133笔
法宣
　　法宣，常州弘业寺沙门，隋末人，入唐，常敕召至东都，诗二首。
第2134笔
慧
　　慧，晋陵曲阿人。姓汤，住蒋州大归善寺，诗二首。
第2135笔
慧净
　　慧净，俗姓房氏，真定人。开皇大业中，即擅道誉，贞观初，主纪国
　　寺，房玄龄结为法友，高宗在东宫，复请为普光寺主，诗四首。
第2136笔
海顺
　　海顺，姓任氏，蒲阪人，隋代出家仁寿寺，武德初元宗化，诗三首。
第2137笔
道恭
　　道恭，苏州法师，贞观中，尝以高行召至京师，诗一首。
第2138笔
辨才
　　辨才，唐初人，姓袁氏，居越州永钦寺，智永子弟，诗一首。
第2139笔
僧凤
　　僧凤，姓萧氏，少工文翰，师粲大师为僧。贞观中，召主普及、定水
　　二寺，诗一首。
第2140笔
利涉
　　利涉，西域婆罗门也，从玄奘三藏入中国，诗一首。
第2141笔
道会
　　道会，姓史氏，犍为武阳人，住益州严远寺，贞观中入京，被诬系狱
　　，放归卒。诗一首。
第2142笔
中寤
　　中寤，蜀州僧，诗一首。[9117]
第2143笔
义净（一作净义）
　　义净，字文明，范阳人，俗性张氏。咸亨初，往西域，遍历三十余国
　　，经二十五年，求得梵本四百部，归译之，诗六首。
第2144笔
宝月
　　宝月，开元时，与无畏法师讲经十余部，诗一首。
第2145笔
景云
　　景云，善草书，与岑参同时，诗三首。
第2146笔
理莹
　　理莹，与寇坦同时，诗一首。
第2147笔
金地藏[9121]
　　金地藏，新罗国王子，至德初，航海居九华山，诗一首。
第2148笔
怀素
　　怀素，京兆人，姓范（一作钱），从玄奘法师出家，上元三年，诏住
　　在西太原寺，寻归西京，以草书名，诗二首。
第2149笔
灵一
　　灵一，姓吴氏，广陵人，居余杭宜丰寺，禅颂之暇，辄赋诗歌。与朱
　　放、张继、皇甫曾诸人为尘外友，诗一卷。
第2150笔
灵澈
　　灵澈，字源澄，姓汤氏，会稽人，云门寺律僧也。少从严维学为诗，
　　后至吴兴，与僧皎然游。贞元中，皎然荐之包佶。又荐之李纾，名振
　　辇下，缁流嫉之，造飞语激中贵人，贬徙汀州，会赦归乡，诗一卷，
　　今存十六首。
第2151笔
大易
　　大易，公安沙门，诗二首。
第2152笔
法照
　　法照，大历、贞元间僧，诗三首。
第2153笔
释泚
　　释泚，大历时人，诗二首。
第2154笔
庞蕴
　　庞蕴，字道玄。衡州衡阳县人。贞元初，谒石头迁有省，迁问曰，子
　　以缁耶。蕴曰，愿从所慕，遂不剃染，世号庞居士，诗七首。
第2155笔
护国
　　护国，江南人。工词翰，有声大历间，诗十二首。
第2156笔
法振（一作震，一作贞）
　　法振，大历、贞元间，以诗名，诗十六首。
第2157笔
清江
　　清江，会稽人，善篇章，大历、贞元间，与清画齐名，称为会稽二清
　　，诗一卷。
第2158笔
无可
　　无可，范阳人，姓贾氏，岛从弟，居天仙寺，诗名亦与岛齐，集一卷
　　，今编为二卷。
第2159笔
皎然
　　皎然，名昼，姓谢氏，长城人，灵运十世孙也。居于山，文章隽丽。
　　颜真卿、韦应物并重之。与之酬唱，贞元中，敕写其文集，入于秘阁
　　，诗七卷。
第2160笔
广宣
　　广宣，姓廖氏，蜀中人，与刘禹锡最善。元和、长庆两朝，并为内供
　　奉，赐居安国寺红楼院，有红楼集，今存诗十七首，编为一卷。
第2161笔
含曦
　　含曦，元和、太和间长寿寺僧，诗一首。
第2162笔
善生
　　善生，贞元时僧，诗四首。
第2163笔
韬光
　　韬光，蜀人，卓锡灵隐之巢沟坞，白居易守郡时，题其堂曰法安，诗
　　一首。
第2164笔
知玄
　　知玄，字后觉，姓陈氏，眉州人，僖宗时，赐号悟达国师，歌诗二十
　　余卷，今存诗三首。[9274]
第2165笔
元孚
　　元孚，宣城开元寺僧，与许浑同时，或曰楚中僧，诗二首。
第2166笔
栖白
　　栖白，越中僧，前与姚合交，后与李洞、曹松相赠答，宣宗朝，尝居
　　荐福寺，内供奉，赐紫，诗一卷，今存十六首。
第2167笔
应物
　　应物，大中时江南诗僧也，尝与罗邺唱酬，作九华山记，诗二首。
第2168笔
智亮
　　智亮，大中中闽开元寺僧，尝袒膊行乞，号袒膊和尚，诗二首。
第2169笔
良乂
　　良乂，大中时僧，诗一首。
第2170笔
良达
　　常达，字文举，俗姓顾，发迹河阳大福山，大中中，居吴郡破山寺，
　　诗八首。
第2171笔
僧鸾
　　僧鸾，少有逸才，不事拘检，谒薛能尚书，以其颠率，令之出家。后
　　入京，为文章供奉，赐紫，或云，即鲜于凤，诗二首。
第2172笔
神颖
　　神颖，咸通中僧，诗二首。
第2173笔
澹交
　　澹交，苏州昭隐寺僧，干符中人也，诗三首。
第2174笔
文秀
　　文秀，江南僧，居长安，以文章应制，与郑谷善，诗一首。
第2175笔
怀楚
　　怀楚，唐末僧，住安州白兆竺乾院，诗二首。
第2176笔
躭章
　　躭章，俗姓黄，莆田人。出家于福州灵石，嗣法洞宗，慕曹溪六祖，
　　乃名其山曰曹，世以曹山称之，后住仰山，诗一首。
第2177笔
子兰
　　子兰，昭宗朝文章供奉，诗一卷。
第2178笔
可止
　　可止，姓马氏，范阳房山人，长近体律诗。干宁中，赐紫，后唐明宗
　　令住持洛京长寿寺，署号文智大师，有三山集，今存诗九首。
第2179笔
云表
　　云表，唐末于豫章讲法华慈恩大疏，法席称盛，诗一首。
第2180笔
归仁
　　归仁，唐末江南僧，住京洛灵泉，诗六首。
第2181笔
卿云
　　卿云，唐末岭南僧，诗四首。[9294]
第2182笔
隐峦
　　隐峦，唐末匡庐僧，诗五首。
第2183笔
泠然
　　泠然，唐末僧，诗一首。
第2184笔
大愚
　　大愚，邺都青莲寺沙门，诗一首。
第2185笔
怀濬
　　怀濬，秭归郡僧，诗二首。
第2186笔
恒超
　　恒超，姓冯氏，范阳人，居棣州开元寺，终于后汉之干祐，诗一首。
第2187笔
净显
　　净显，五代时洛阳首座沙门，诗一首。
第2188笔
修雅
　　修雅，唐法师，诗一首。
第2189笔
元寂
　　元寂，俗姓高，居升元寺，保大中，授左街僧录，内供奉，赐紫，坐
　　饮酒狂歌落职，后醉死于子冈，诗一首。
第2190笔
若虚
　　若虚，南唐僧，隐庐山石室，李主累征不就，诗三首。
第2191笔
文益
　　文益，余杭人，姓鲁，住金陵清凉寺，世称法眼宗，诗一首。
第2192笔
无则
　　无则，五代时人，为法眼文益禅师弟子，诗三首。
第2193笔
谦光
　　谦光，金陵人，素有才辨，江南国主礼之。诗一首。
第2194笔
贯修
　　贯修，字德隐，俗姓姜氏，兰谿人。七岁出家，日读经书千字，过目
　　不忘，既精奥意，诗亦奇险，兼工书画，初为吴越钱镠所重，后谒成
　　汭荆南，汭欲授书法，休曰：须登坛乃授。汭怒，递放之黔。天复中
　　，入益州，王建礼遇之，署号禅月大师，或呼为得得来和尚，终于蜀
　　，年八十一。初有西岳集，吴融为序，极称之，后弟子昙域更名宝月
　　集，其全集三十卷，已亡。胡震亨谓宋睦州刻本多载他人诗，不足信
　　，其说亦不知何据，胡存诗仅三卷，今编十二卷。
第2195笔
陈季卿
　　陈季卿，江南人，辞家十年，举进士无成，羁栖辇下。常访青龙寺僧
　　不值，时有终南山翁亦伺僧归，揖季卿同坐。适东壁有寰瀛图，季卿
　　乃寻江南路。因长叹曰：安得自渭泛于河？游于洛，渡淮济仁，而达
　　于家，亦不悔无成而归。翁笑曰：此不难致。乃命僧童折一竹叶作舟
　　，置图中渭水上。曰：公但注目此舟，则如公所愿耳。然至家慎勿久
　　留，季卿熟视之，觉渭水生波，叶舟渐大，席帆既张，恍若登舟。始
　　自渭及河，维舟至禅窟兰若，题诗于南楹。明日，次潼关，登崖，题
　　句于关门东普通院门。凡所经历，一如前愿。旬余至家，妻子兄弟拜
　　迎于门侧，题江亭晚望诗于书斋。此夕谓妻曰：吾试期近，不可久留
　　。即当进櫂，乃吟一章，别其妻，又别诸兄弟。一更后，复登舟而逝
　　。家人恸哭，谓其死矣。复遵旧路，至于渭滨，寺宇宛然。见山翁拥
　　褐而坐。季卿谢曰：归则归矣，得非梦乎？翁曰：不久当知。各别[9837]
　　去。后月余，妻子来访。始知果归作诗，非梦也。
第2196笔
杨廷玉（则天表姪为嘉兴令。贪猥无厌，御史康推奏，断死。敕免。）
第2197笔
卢言（一作颜，诗一首。）
第2198笔
裴谞（字士明，闻喜人，擢明经，累官至兵部侍郎、河南尹。诗一首。）
第2199笔
任要（兖州团练使，诗一首。）
第2200笔
韦洪（京兆人，官户曹，诗一首。）
第2201笔
马乂（宣宗时人，诗一首。）
第2202笔
张绍（南唐人。诗一首。）
第2203笔
郑露（字思叟，号南湖，莆田人，太府卿。诗一首。）
第2204笔
林披（字茂则，号师道，官刺史。诗一首。）
第2205笔
公孙杲（承宣郎，行博城县丞。诗一首。）
第2206笔
李敻（定州司马，诗一首。）
第2207笔
崔融（干宁中吴郡人。诗一首。）
第2208笔
尉迟汾（朝散大夫，守卫尉少卿。诗一首。）
第2209笔
马令（失名，守博城县令。诗一首。）
第2210笔
清豁（陈洪进表奏，赐号性空禅师。）
第2211笔
后唐庄宗（名存勗，在位四年，谥曰光圣神闵。词四首。）
第2212笔
窦弘余（常之子，官至台州刺史，词一首。）
第2213笔
康骈（字驾轻，池州人。登第，为崇文馆校书郎，后为田𫖳客，荐授中书舍人，所著有剧谈录。词一首。）
第2214笔
崔怀宝（河南司隶，词一首。）
第2215笔
张曙（小字阿灰，侍郎祎子，词一首。）
第2216笔
钟辐（江南人，咸通末，以广文生为苏州院巡。词一首。）
第2217笔
毛文锡（字平珪，登进士第，后事蜀，为翰林学士，迁内枢密使，历文思殿大学士、司徒。词三十一首。）
第2218笔
薛昭蕴（蜀侍郎，词十九首。）
第2219笔
鹿虔扆（蜀永泰军节使，加太保。词六首。）
第2220笔
魏承班（蜀太尉，词二十首。）
第2221笔
尹鹗（蜀参卿，词十六首。）
第2222笔
毛熙震（蜀秘书监。词二十九首。）
第2223笔
欧阳彬（蜀左丞，词一首。）
第2224笔
阎选（后蜀处〔士〕。词（七）十（七）首）
第2225笔
徐昌图（莆田人，入宋，终殿中丞。词三首。）[10159]
第2226笔
闽后陈氏（名金凤，闽嗣主王廷钧之后。词二首。）