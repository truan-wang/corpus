第1笔
　　　　贺雨　白居易
皇帝嗣宝历，元和三年冬。自冬及春暮，不雨旱爞爞。
上心念下民，惧岁成灾凶。遂下罪己诏，殷勤告（一作制）万邦。
帝曰予一人，继天承祖宗。忧勤不遑宁，夙夜心忡忡。
元年诛刘辟，一举靖巴邛。二年戮李锜，不战安江东。
顾惟眇眇德，遽有巍巍功。或者天降沴，无乃儆予躬。
上思答天戒，下思致时邕。莫如率其身，慈和与俭恭。
乃命罢进献，乃命赈饥穷。宥死降五刑，责己（一作己责，责通债）宽三农。
宫女出宣徽，厩马减飞龙。庶政靡（一作无）不举，皆出（一作由）自宸衷。
奔腾道路人，伛偻田野翁。欢呼相告报，感泣涕沾胸。
顺人人心悦，先天天意从。诏下才七日，和气生冲融。
凝为油油（一作悠悠）云，散作习习风。昼夜三日雨，凄凄复[4653]蒙蒙。
万心春熙熙，百谷青芃芃。人变愁为喜，岁易俭为丰。
乃知王者心，忧乐与众同。皇天与后土，所感无不通。
冠珮何锵锵，将相及王公。蹈舞呼万岁，列贺明庭中。
小臣诚愚陋，职忝金銮宫。稽首再三拜，一言献天聪。
君以明为圣，臣以直为忠。敢贺有其始，亦愿有其终。
[页]卷,册....[4654]424,13
第2笔
　　　　读张籍古乐府　白居易
张君何为者，业文三十春。尤工乐府诗，举代少其伦。
为诗意如何，六义互铺陈。风雅比兴外，未尝著空文。
读君学仙诗，可讽放佚君。读君董公诗，可诲贪暴臣。
读君商女诗，可感悍妇仁。读君勤齐诗，可劝薄夫敦（一作淳）。
上可裨教化，舒之济万民。下可理情性，卷之善一身。
始从青衿岁，迨此白发新。日夜秉笔吟，心苦力亦勤。
时无采诗官，委弃如泥尘。恐君百岁后，灭没人不闻。
愿藏中秘书，百代不湮沦。愿播内乐府，时得闻至尊。
言者志之苗，行者文之根。所以读君诗，亦知君为人。
如何欲五十，官小身贱贫。病眼街西住，无人行到门。
[页]卷,册....[4654]424,13
第3笔
　　　　哭孔戡　白居易
洛阳谁不死，戡死闻长安。我是知戡者，闻之涕泫然。
戡佐山东军，非义不可干。拂衣向西来，其道直如弦。
从事得如此，人人以为难。人言明明代，合置在朝端。
或望居谏司，有事戡必言。或望居宪府，有邪戡必弹。
惜哉两不谐，没齿为闲官。竟不得一日，謇謇立君前。
形骸随众人，敛葬北邙山。平生刚肠内，直气归其间。
贤者为生民，生死悬在天。谓天不爱人，胡为生其贤。
谓天果爱民，胡为夺其年。茫茫元化中，谁执如此权。
[页]卷,册....[4654]424,13
第4笔
　　　　凶宅　白居易
长安多大宅，列在街西东。往往朱门内，房廊相对空。
枭鸣松桂树（一作枝），狐藏兰菊丛。苍苔黄叶地，日暮多旋风。
前主为将相，得罪窜巴庸。后主为公卿，寝疾殁其中。
连延四五主，殃祸继相钟。自从十年来，不利主人翁。
风雨坏檐隙，蛇鼠穿墙墉。人疑不敢买，日毁土木功。
嗟嗟俗人心，甚矣其愚蒙。但恐灾将至，不思祸所从。
我今题此诗，欲悟迷者胸。凡为大官人，年禄多高崇。
权重持难久，位高势易穷。骄者物之盈，老者数之终。
四者如寇盗，日夜来相攻。假使居吉土，孰能保其躬。
因小以明大，借家可喻邦。周秦宅殽函，其宅非不同。
一兴八百年，一死望夷宫。寄语家与国，人凶非宅凶。
[页]卷,册....[4655]424,13
第5笔
　　　　梦仙　白居易
人有梦仙者，梦身升上清。坐乘一白鹤，前引双红旌。
羽衣忽飘飘，玉鸾俄铮铮。半空直下视，人世尘冥冥。
渐失乡国处，才分山水形。东海一片白，列岳五点青。
须臾群仙来，相引朝玉京。安期羡门辈，列侍如公卿。
仰谒玉皇帝，稽首前致诚。帝言汝仙才，努力勿自轻。
却后十五年，期汝不死庭。再拜受斯言，既寤喜且惊。
秘之不敢泄，誓志居岩扃。恩爱舍骨肉，饮食断膻腥。
朝餐云母散，夜吸沆瀣精。空山三十载，日望辎𫐌迎。
前期过已久，鸾鹤无来声。齿发日衰白，耳目减聪明。
一朝同物化，身与粪壤并。神仙信有之，俗力非可营。
苟无金骨相，不列丹台名。徒传辟谷法，虚受烧丹经。
只自取勤苦，百年终不成。悲哉梦仙人，一梦误一生。
[页]卷,册....[4655]424,13
第6笔
　　　　观刈麦（时为盩厔县尉）[4655]　白居易
田家少闲月，五月人倍忙。夜来南风起，小麦覆陇黄。
妇姑荷箪食，童穉携壶桨。相随饷田去，丁壮在南冈。
足蒸暑土气，背灼炎天光。力尽不知热，但惜夏日长。
复有贫妇人，抱子在其傍。右手秉遗穗，左臂悬敝筐。
听其相顾言，闻者为悲伤。家田输税尽，拾此充饥肠。
今我何功德，曾不事农桑。吏禄三百石，岁晏有余粮。
念此私自愧，尽日不能忘。
[页]卷,册....[4656]424,13
第7笔
　　　　题海图屏风（元和己丑年作）　白居易
海水无风时，波涛安悠悠。鳞介无小大，遂性各沈浮。
突兀海底鼇，首冠三神丘。钓网不能制，其来非一秋。
或者不量力，谓兹鼇可求。赑屭牵不动，纶绝沈其钩。
一鼇既顿颔，诸鼇齐掉头。白涛与黑浪，呼吸绕咽喉。
喷风激飞廉，鼓波怒阳侯。鲸鲵得其便，张口欲吞舟。
万里无活鳞，百川多倒流。遂使江汉水，朝宗意亦休。
苍然屏风上，此画良有由。
[页]卷,册....[4656]424,13
第8笔
　　　　羸骏　白居易
骅骝失其主，羸饿无人牧。向风嘶一声，莽苍黄河曲。
蹋冰水畔立，卧雪冢间宿。岁暮田野空，寒草不满腹。
岂无市骏者，尽是凡人目。相马失于瘦，遂遗千里足。
村中何扰扰，有吏征刍粟。输（一作沦）彼军厩中，化作驽骀肉。
[页]卷,册....[4656]424,13
第9笔
　　　　废琴　白居易
丝桐合为琴，中有太古声。古声澹无味，不称今人（一作日）情。
玉徽光彩灭，朱弦尘土生。废弃来已久，遗音尚泠泠。
不辞为君弹，纵弹人不听。何物使之然，羌笛与秦筝。
[页]卷,册....[4656]424,13
第10笔
　　　　李都尉古剑　白居易
古剑寒黯黯，铸来几千秋。白光纳日月，紫气排斗牛。
有客借一观，爱之不敢求。湛然玉匣中，秋水澄不流。
至宝有本性，精刚无与俦。可使寸寸折，不能绕指柔。
愿快直士心，将断佞臣头。不愿报小怨，夜半刺私雠。
劝君慎所用，无作神兵羞。
[页]卷,册....[4657]424,13
第11笔
　　　　云居寺孤桐　白居易
一株青玉立，千叶绿云委。亭亭五丈余，高意犹未已。
山僧年九十，清净老不死。自云手种时，一棵青桐子。
直从萌芽拔，高自毫末始。四面无附枝，中心有通理。
寄言立身者，孤直当如此。
[页]卷,册....[4657]424,13
第12笔
　　　　京兆府新栽莲（时为盩厔县尉趋府作）　白居易
污沟贮浊水，水上叶田田。我来一长叹，知是东溪莲。
下有青泥污，馨香无复全。上有红尘扑，颜色不得鲜。
物性犹如此，人事亦宜然。托根非其所，不如遭弃捐。
昔在溪中日，花叶媚清涟。今来不得地，憔悴府门前。
[页]卷,册....[4657]424,13
第13笔
　　　　月夜登阁避暑　白居易
旱久炎气盛，中（去声）人若燔烧。清风隐何处，草树不动摇。
何以避暑气，无如出尘嚣。行行都门外，佛阁正岧峣。
清凉近高生，烦热委静销。开襟当轩坐，意（一作神）泰神（一作意）飘飘。
回看归路傍，禾黍尽枯焦。独善诚有计，将何救旱苗。
[页]卷,册....[4657]424,13
第14笔
　　　　初授拾遗[4657]　白居易
奉诏登左掖，束带参朝议。何言初命卑，且脱风尘吏。
杜甫陈子昂，才名括天地。当时非不遇，尚无过斯位。
况余蹇薄者，宠至不自意。惊近白日光，惭非青云器。
天子方从谏，朝廷无忌讳。岂不思匪躬，适遇时无事。
受命已旬月，饱食随班次。谏纸忽盈箱，对之终自愧。
[页]卷,册....[4658]424,13
第15笔
　　　　赠元稹　白居易
自我从宦游，七年在长安。所得惟元君，乃知定交难。
岂无山上苗，径寸无岁寒。岂无要津水，咫尺有波澜。
之子异于是，久处（一作要）誓不谖。无波古井水，有节秋竹竿。
一为同心友，三及芳（一作方）岁阑（一作兰）。花下鞍马游，雪中杯酒欢。
衡门相逢迎，不具带与冠。春风日高睡，秋月夜深看。
不为同登科（一作第），不为同署官。所合在方寸，心源无异端。
[页]卷,册....[4658]424,13
第16笔
　　　　哭刘敦质　白居易
小树两株柏，新土三尺坟。苍苍白露草，此地哭刘君。
哭君岂无辞，辞云君子人。如何天不吊，穷悴至终身。
愚者多贵寿，贤者独贱迍。龙亢彼无悔，蠖屈此不伸。
哭罢持此辞，吾将诘羲文。
[页]卷,册....[4658]424,13
第17笔
　　　　答友问　白居易
大圭廉不割，利剑用不缺。当其斩马时，良玉不知铁。
置铁在洪炉，铁消易如雪。良玉同其中，三日烧不热。
君疑才与德，咏此知优劣。
[页]卷,册....[4658]424,13
第18笔
　　　　杂兴三首　白居易
楚王多内宠，倾国选嫔妃。又爱从禽乐，驰骋每相随。
锦鞲臂花隼，罗袂控金羁。遂习宫中女，皆如马上[4658]儿。
色禽合为荒，刑政两已衰。云梦春仍猎，章华夜不归。
东风二月天，春雁正离离。美人挟银镝，一发叠双飞。
飞鸿惊断行，敛翅避蛾眉。君王顾之笑，弓箭生光辉。
回眸语君曰，昔闻庄王时。有一愚夫人，其名曰樊姬。
不有此游乐，三载断鲜肥。

越国政初荒，越天旱不已。风日燥水田，水涸尘飞起。
国中新下令，官渠禁流水。流水不入田，壅入王宫里。
余波养鱼鸟，倒影浮楼雉。澹滟九折池，萦回十余里。
四月芰荷发，越王日游嬉。左右好风来，香动芙蓉蕊。
但爱芙蓉香，又种芙蓉子。不念阊门外，千里稻苗死。

吴王心日侈，服玩尽奇瓌。身卧翠羽帐，手持红玉杯。
冠垂明月珠，带束通天犀。行动自矜顾，数步一裴回。
小人知所好，怀宝四方来。奸邪得借手，从此幸门开。
古称国之宝，谷米与贤才。今看君王眼，视之如尘灰。
伍员谏已死，浮尸去不回。姑苏台下草，麋鹿暗生麑。

[页]卷,册....[4659]424,13
第19笔
　　　　宿紫阁山北村　白居易
晨游紫阁峰，暮宿山下村。村老见余喜，为余开一尊。
举杯未及饮，暴卒来入门。紫衣挟刀斧，草草十余人。
夺我席上酒，掣我盘中飧。主人退后立，敛手反如宾。
中庭有奇树，种来三十春。主人惜不得，持斧断其根。
口称采造家，身属神策军。主人慎勿语，中尉正承恩。
[页]卷,册....[4659]424,13
第20笔
　　　　读汉书　白居易
禾黍与稂莠，雨来同日滋。桃李与荆棘，霜降同夜萎。
草木既区别，荣枯那等夷。茫茫天地意，无乃太无私。
小人与君子，用置各有宜。奈何西汉末，忠邪并信之。
不然尽信忠，早绝邪臣窥。不然尽信邪，早使忠[4659]臣知。
优游两不断，盛业日已衰。痛矣萧京辈，终令陷祸机。（萧望之、京房等）。
每读元成纪，愤愤令人悲。寄言为国者，不得学天时。
寄言为臣者，可以鉴于斯。
[页]卷,册....[4660]424,13
第21笔
　　　　赠樊著作　白居易
阳城为谏议，以正事其君。其手如屈轶，举必指佞臣。
卒使不仁者，不得秉国钧。元稹为御史，以直立其身。
其心如肺石，动必达穷民。东川八十家，冤愤一言伸。
刘辟肆乱心，杀人正纷纷。其嫂曰庾氏，弃绝不为亲。
从史萌逆节，隐心潜负恩。其佐曰孔戡，舍去不为宾。
凡此士与女，其道天下闻。常恐国史上，但记凤与麟。
贤者不为名，名彰教乃敦。每惜若人辈，身死名亦沦。
君为著作郎，职废志空存。虽有良史才，直笔无所申。
何不自著书，实录彼善人。编为一家（一作代）言，以备史阙文。
[页]卷,册....[4660]424,13
第22笔
　　　　蜀路石妇　白居易
道傍一石妇，无记复（一作亦）无铭。传是此乡女，为妇孝且贞。
十五嫁邑人，十六夫征行。夫行二十载，妇独守孤茕。
其夫有父母，老病不安宁。其妇执妇道，一一如礼经。
晨昏问起居，恭顺发心诚。药饵自调节，膳羞必甘馨。
夫行竟不归，妇德转光明。后人高其节，刻石像妇形。
俨然整衣巾，若立在闺庭。似见舅姑礼，如闻环珮声。
至今为妇者，见此孝心生。不比山头石，空有望夫名。
[页]卷,册....[4660]424,13
第23笔
　　　　折剑头　白居易
拾得折剑头，不知折之由。一握青蛇尾，数寸碧峰头。
疑是斩鲸鲵，不然刺蛟虬。缺落泥土中，委弃无人收。
我有鄙介性，好刚不好柔。勿轻直折剑，犹胜曲全钩。
[页]卷,册....[4660]424,13
第24笔
　　　　登乐游园望　白居易
独上乐游园，四望天日曛。东北何霭霭，宫阙入烟云。
爱此高处立，忽如遗垢氛。耳目暂清旷，怀抱郁不伸。
下视十二街，绿树间红尘。车马徒满眼，不见心所亲。
孔生死洛阳，元九谪荆门。可怜南北路，高盖者何人。
[页]卷,册....[4661]424,13
第25笔
　　　　酬元九对新栽竹有怀见寄（顷有赠元九诗云：有节秋竹竿。故元感之，因重见寄。）　白居易
昔我十年前，与君始相识。曾将秋竹竿，（今本竿字以下至秋竹二十字俱脱。误作：会将秋竹心，风霜侵不得。）比君孤且直。
中心一以合，外事纷无极。共保秋竹心，风霜侵不得。
始嫌梧桐树，秋至先改色。不爱杨柳枝，春来软无力。
怜君别我后，见竹长相忆。长欲在眼前，故栽庭户侧。
分首今何处，君南我在北。吟我赠君诗，对之心恻恻。
[页]卷,册....[4661]424,13
第26笔
　　　　感鹤　白居易
鹤有不群者，飞飞在野田。饥不啄腐鼠，渴不饮盗泉。
贞姿自耿介，杂鸟何翩翾。同游不同志，如此十余年。
一兴嗜欲念，遂为矰缴牵。委质小池内，争食群鸡前。
不惟怀稻粱，兼亦竞腥膻。不惟恋主人，兼亦狎乌鸢。
物心不可知，天性有时迁。一饱尚如此，况乘大夫轩。
[页]卷,册....[4661]424,13
第27笔
　　　　春雪　白居易
元和岁在卯，六年春二月。月晦寒食天，天阴夜飞雪。
连宵复竟日，浩浩殊未歇。大似落鹅毛，密如飘玉屑。
寒销春茫苍，气变风凛冽。上林草尽没，曲江水复结。
红干杏花死，绿冻杨枝（一作柳）折。所怜物性伤，[4661]非惜年芳绝。
上天有时令，四序平分别。寒燠苟反常，物生（一作性）皆夭阏。
我观圣人意，鲁史有其说。或记水不冰，或书霜不杀。
上将儆政教，下以防灾孽。兹雪今如何，信美非时节。
[页]卷,册....[4662]424,13
第28笔
　　　　高仆射　白居易
富贵人所爱，圣人去其泰。所以致仕年，著在礼经内。
玄元亦有训，知止则不殆。二疏独能行，遗迹东门外。
清风久销歇，迨（一作追）此向千载。斯人古亦稀，何况今之代。
遑遑名利客，白首千百辈。惟有高仆射，七十悬车盖。
我年虽未老，岁月亦云迈。预恐耄及时，贪荣不能退。
中心私自儆，何以为我戒。故作仆射诗，书之于大带。
[页]卷,册....[4662]424,13
第29笔
　　　　白牡丹（和钱学士作）　白居易
城中看花客，旦暮走营营。素华人不顾，亦占牡丹名。
闭（一作开）在深寺中，车马无来声。唯有钱学士，尽日绕丛行。
怜此皓然质，无人自芳馨。众嫌我独赏，移植在中庭。
留景夜不暝，迎光曙先明。对之心亦静，虚白相向生。
唐昌玉蕊花，攀玩众所争。折来比颜色，一种如瑶琼。
彼因稀见贵，此以多为轻。始知无正色，爱恶随人情。
岂惟花独尔，理与人事并。君看入时（一作眼）者，紫艳与红英。
[页]卷,册....[4662]424,13
第30笔
　　　　赠内　白居易
生为同室亲，死为同穴尘。他人尚相勉，而况我与君。
黔娄固穷士，妻贤忘其贫。冀缺一农夫，妻敬俨如宾。
陶潜不营生，翟氏自爨薪。梁鸿不肯仕，孟光甘布。
君虽不读书，此事耳亦闻。至此（一作于）千载后，传是何如人。
人生未死间，不能忘其身。所须者衣食，不过饱与温。
蔬食足充饥，何必膏粱珍。缯絮足御[4662]寒，何必锦绣文。
君家有贻训，清白遗子孙。我亦贞苦士，与君新结婚。
庶保贫与素，偕老同欣欣。
[页]卷,册....[4663]424,13
第32笔
　　　　伤唐衢二首　白居易
自我心存道，外物少能逼。常排伤心事，不为长叹息。
忽闻唐衢死，不觉动颜色。悲端从东来，触我心恻恻。
伊昔未相知，偶游滑台侧。同宿李翱家，一言如旧识。
酒酣出送我，风雪黄河北。日西并马头，语别至昏黑。
君归向东郑，我来游上国。交心不交面，从此重相忆。
怜君儒家子，不得诗书力。五十著青衫，试官无禄食。
遗文仅千首，六义无差忒。散在京洛（一作索）间，何人为收拾（一作得）。

忆昨元和初，忝备谏官位。是时兵革后，生民正憔悴。
但伤民病痛，不识时忌讳。遂作秦中吟，一吟悲一事。
贵人皆怪怒，闲人亦非訾。天高未及闻，荆棘生满地。
惟有唐衢见，知我平生志。一读兴叹嗟，再吟垂[4663]涕泗。
因和三十韵，手题远缄寄。致吾陈杜间，赏爱非常意。
此人无复见，此诗犹可贵。今日开箧看，蠹鱼损文字。
不知何处葬，欲问先歔欷。终去哭坟前，还君一掬泪。（陈、杜，谓子昂与甫也。此诗犹可贵，谓唐衢诗也。）

[页]卷,册....[4664]424,13
第33笔
　　　　问友　白居易
种兰不种艾，兰生艾亦生。根荄相交长，茎叶相附荣。
香茎与臭叶，日夜俱长大。锄艾恐伤兰，溉兰恐滋艾。
兰亦未能溉，艾亦未能除。沈吟意不决，问君合何如。
[页]卷,册....[4664]424,13
第34笔
　　　　悲哉行　白居易
悲哉为儒者，力学不知（一作能）疲。读书眼欲（一作前）暗，秉笔手生胝。
十上方一第，成名常苦迟。纵有宦达者，两鬓已成丝。
可怜少壮日，适在穷贱时。丈夫老且病，焉用富贵为。
沈沈朱门宅，中有乳臭儿。状貌如妇人，光明膏粱肌。
手不把书卷，身不擐戎衣。二十袭封爵，门承勋戚资。
春来日日出，服御何轻肥。朝从博（一作薄）徒饮，暮有倡楼期。
平（一作评）封（去）还酒债，堆金选蛾眉。声色狗马外，其余一无知。
山苗与涧松，地势随高卑。古来无奈何，非君独（一作独君）伤悲。
[页]卷,册....[4664]424,13
第35笔
　　　　紫藤　白居易
藤花紫蒙茸，藤叶青扶疏。谁谓好颜色，而为害有余。
下如蛇屈盘，上若绳萦纡。可怜中间树，束缚成枯株。
柔蔓不自胜，袅袅挂空虚。岂知缠树木，千夫力不如。
先柔后为害，有似谀佞徒。附著君权势，君迷不肯诛。
又如妖妇人，绸缪蛊其夫。奇邪坏人室，夫惑不能除。
寄言邦与家，所慎在其初。毫末不早辨，滋蔓信难图。
愿以藤为戒，铭之于座隅。
[页]卷,册....[4664]424,13
第36笔
　　　　放鹰　白居易
十月鹰出笼，草枯雉兔肥。下鞲随指顾，百掷无一遗。
鹰翅疾如风，鹰爪利如锥。本为鸟所设，今为人所资。
孰能使之然，有术甚易知。取其向背性，制在饥饱时。
不可使长饱，不可使长饥。饥则力不足，饱则背人飞。
乘饥纵搏击，未饱须絷维。所以爪翅功，而人坐收之。
圣明驭英雄，其术亦如斯。鄙语不可弃，吾闻诸猎师。
[页]卷,册....[4665]424,13
第37笔
　　　　慈乌夜啼　白居易
慈乌失其母，哑哑吐哀音。昼夜不飞去，经年守故林。
夜夜夜半啼，闻者为沾襟。声中如告诉，未尽反哺心。
百鸟岂无母，尔独哀怨深。应是母慈重，使尔悲不任。
昔有吴起者，母殁丧不临。嗟哉斯徒辈，其心不如禽。
慈乌复慈乌，鸟中之曾参。
[页]卷,册....[4665]424,13
第38笔
　　　　燕诗示刘叟（叟有爱子，背叟逃去，叟甚悲念之。叟少年时，亦尝如是。故作燕诗以谕之。）　白居易
梁上有双燕，翩翩雄与雌。衔泥两椽间，一巢生四儿。
四儿日夜长，索食声孜孜。青虫不易捕，黄口无饱期。
觜爪虽欲敝，心力不知疲。须臾十（一作千）来往，犹恐巢中饥。
辛勤三十日，母瘦雏渐肥。喃喃教言语，一一刷毛衣。
一旦羽翼成，引上庭树枝。举翅不回顾，随风四散飞。
雌雄空中鸣，声尽呼不归。却入空巢里，啁啾终夜悲。
燕燕尔勿悲，尔当返自思。思尔为雏日，高飞背母时。
当时父母念，今日尔应知。
[页]卷,册....[4665]424,13
第39笔
　　　　采地黄者　白居易
麦死春不雨，禾损秋早霜。岁晏无口食，田中采地黄。
采之将何用，持以易糇粮。凌晨荷锄去，薄暮不盈[4665]筐。
携来朱门家，卖与白面郎。与君噉肥马，可使照地光。
愿易马残粟，救此苦饥肠。
[页]卷,册....[4666]424,13
第40笔
　　　　初入太行路　白居易
天冷日不光，太行峰苍莽（上）。尝闻此中险，今我方独往。
马蹄冻且滑，羊肠不可上。若比世路难，犹自平于掌。
[页]卷,册....[4666]424,13
第41笔
　　　　邓鲂张彻落第　白居易
古琴无俗韵，奏罢无人听。寒松无妖花，枝下无人行。
春风十二街，轩骑不暂停。奔车看牡丹，走马听秦筝。
众目悦芳艳，松独守其贞。众耳喜郑卫，琴亦不改声。
怀哉二夫子，念此无自轻。
[页]卷,册....[4666]424,13
第42笔
　　　　送王处士　白居易
王门岂无酒，侯门岂无肉。主人贵且骄，待客礼不足。
望尘而拜者，朝夕走碌碌。王生独拂衣，遐举如云鹄。
宁归白云外，饮水卧空谷。不能随众人，敛手低眉目。
扣门与我别，酤酒留君宿。好去采薇人，终南山正绿。
[页]卷,册....[4666]424,13
第43笔
　　　　村居苦寒　白居易
八年十二月，五日雪纷纷。竹柏皆冻死，况彼无衣民。
回观村闾间，十室八九贫。北风利如剑，布絮不蔽身。
唯烧蒿棘火，愁坐夜待晨。乃知大寒岁（一作岁寒），农者尤（一作犹）苦辛。
顾我当此日，草堂深掩门。褐裘覆𫄟被，坐卧有余温。
幸免饥冻苦，又无垄亩勤。念彼深可媿，自问是何人。
[页]卷,册....[4666]424,13
第44笔
　　　　纳粟[4666]　白居易
有吏夜叩门，高声催纳粟。家人不待晓，场上张灯烛。
扬簸净如珠，一车三十斛。犹忧纳不中，鞭责及僮仆。
昔余谬从事，内愧才不足。连授四命官，坐尸十年禄。
常闻古人语，损益周必复。今日谅甘心，还他太仓谷。
[页]卷,册....[4667]424,13
第45笔
　　　　薛中丞　白居易
百人无一直，百直无一遇。借问遇者谁，正人行得路。
中丞薛存诚，守直心甚固。皇明烛如日，再使秉王度。
奸豪与佞巧，非不憎且惧。直道渐光明，邪谋难盖覆。
每因匪躬节，知有匡时具。张为坠网纲，倚作颓檐柱。
悠哉上天意，报施纷回互。自古已冥茫，从今尤不谕。
岂与小人意，昏然同好恶。不然君子人，何反如朝露。
裴相昨已夭，薛君今又去。以我惜贤心，五年如旦暮。
况闻善人命，长短系运数。今我一涕零，岂为中丞故。
[页]卷,册....[4667]424,13
第46笔
　　　　秋池二首　白居易
前池秋始半，卉物多摧坏。欲暮槿先萎，未霜荷已败。
默然有所感，可以从兹诫。本不种松筠，早雕何足怪。

凿池贮秋水，中有苹与芰。天旱水暗消，塌然委空地。
有似泛泛者，附离权与贵。一旦恩势移，相随共憔悴。

[页]卷,册....[4667]424,13
第47笔
　　　　夏旱　白居易
太阴不离毕，太岁仍在午。旱日与炎风，枯燋我田亩。
金石欲销铄，况兹禾与黍。嗷嗷万族中，唯农最辛[4667]苦。
悯然望岁者，出门何所睹。但见棘与茨，罗生遍场圃。
恶苗承沴气，欣然得其所。感此因问天，可能长不雨。
[页]卷,册....[4668]424,13
第48笔
　　　　谕友　白居易
昨夜霜一降，杀君庭中槐。干叶不待黄，索索飞下来。
怜君感节物（一作物节），晨起步前阶。临风蹋叶立，半日颜色哀（一作低）。
西望长安城，歌钟十二街。何人不欢乐，君独心悠哉。
白日头上走，朱颜镜中颓。平生青云心，销化成死灰。
我今赠一言，胜饮酒千杯。其言虽甚鄙，可破悒悒怀。
朱门有勋贵（一作贤），陋巷有颜回。穷通各问（一作有）命，不系才不才。
推此自豁豁（一作裕裕），不必待安排。
[页]卷,册....[4668]424,13
第49笔
　　　　丘中有一士二首（命首句为题）　白居易
丘中有一士，不知其姓名。面色不忧苦，血气常和平。
每选隙地居，不蹋要路行。举动无尤悔，物莫与之争。
藜藿不充肠，布褐不蔽形。终岁守穷饿，而无嗟叹声。
岂是爱贫贱，深知时俗情。勿矜罗弋巧，鸾鹤在冥冥。

丘中有一士，守道岁月深。行披带索衣，坐拍无弦琴。
不饮浊泉水，不息曲木阴。所逢苟非义，粪土千黄金。
乡人化其风，熏如兰在林。智愚与强弱，不忍相欺侵。
我欲访其人，将行复沈吟。何必见其面，但在学其心。

[页]卷,册....[4668]424,13
第50笔
　　　　新制布裘　白居易
桂布白似雪，吴绵软于云。布重绵且厚，为裘有余温。
朝拥坐至暮，夜覆眠达晨。谁知严冬月，支体暖如[4668]春。
中夕忽有念，抚裘起逡巡。丈夫贵兼济，岂独善一身。
安得万里裘，盖裹周四垠。稳暖皆如我，天下无寒人。
[页]卷,册....[4669]424,13
第51笔
　　　　杏园中枣树　白居易
人言百果中，唯枣凡且鄙。皮皴似龟手，叶小如鼠耳。
胡为不自知，生花此园里。岂宜遇攀玩，幸免遭伤毁。
二月曲江头，杂英红旖旎。枣亦在其间，如嫫对西子。
东风不择木，吹喣长未已。眼看欲合抱，得尽生生理。
寄言游春客，乞君一回视。君爱绕指柔，从君怜柳杞。
君求悦目艳，不敢争桃李。君若作大车，轮轴材须此。
[页]卷,册....[4669]424,13
第52笔
　　　　虾蟆（和张十六）　白居易
嘉鱼荐宗庙，灵龟贡邦家。应龙能致雨，润我百谷芽。
蠢蠢水族中，无用者虾蟆。形秽肌肉腥，出没于泥沙。
六月七月交，时雨正滂沱。虾蟆得其志，快乐无以加。
地既蕃其生，使之族类多。天又与其声，得以相諠哗。
岂惟玉池上，污君清冷波。可（一作何）独瑶瑟前，乱君鹿鸣歌。
常恐飞上天，跳跃随姮娥。往往蚀明月，遣君无奈何。
[页]卷,册....[4669]424,13
第53笔
　　　　寄隐者　白居易
卖药向都城，行憩青门树。道逢驰驿者，色有非常惧。
亲族走相送，欲别不敢住。私怪问道旁，何人复何故。
云是右丞相，当国握枢务。禄厚食万钱，恩深日三顾。
昨日延英对，今日崖州去。由来君臣间，宠辱在朝暮。
青青东郊草，中有归山路。归去卧云人，谋身计非误。
[页]卷,册....[4669]424,13
第54笔
　　　　放鱼（自此后诗，到江州作。）　白居易
晓日提竹篮，家僮买春蔬。青青芹蕨下，叠卧双白鱼。
无声但呀呀，以气相喣濡。倾篮写地上，拨刺长尺余。
岂唯刀机忧，坐见蝼蚁图。脱泉虽已久，得水犹可苏。
放之小池中，且用救干枯。水小池窄狭，动尾触四隅。
一时幸苟活，久远将何如。怜其不得所，移放于南湖。
南湖连西江，好去勿踟蹰。施恩即望报，吾非斯人徒。
不须泥沙底，辛苦觅明珠。
[页]卷,册....[4670]424,13
第55笔
　　　　文柏床　白居易
陵上有老柏，柯叶寒苍苍。朝为风烟树，暮为宴寝床。
以其多奇文，宜升君子堂。刮削露节目，拂拭生辉光。
玄斑状貍首，素质如截肪。虽充悦目玩，终乏周身防。
华彩诚可爱，生理苦已伤。方知自残者，为有好文章。
[页]卷,册....[4670]424,13
第56笔
　　　　浔阳三题（并序）　白居易
　　庐山多桂树，湓浦多修竹。东林寺有白莲花，皆植物之贞劲秀异者。
　　虽宫囿省寺中，未必能尽有。夫物以多为贱，故南方人不贵重之。至
　　有蒸爨其桂，翦弃其竹，白眼于莲花者，予惜其不生于北土也，因赋
　　三题以唁之。
　　　　浔阳三题　庐山桂　白居易
偃蹇月中桂，结根依青天。天风绕月起，吹子下人间。
飘零委何处，乃落匡庐山。生为石上桂，叶如翦碧鲜。
枝干日长大，根荄日牢坚。不归天上月，空老山中年。
庐山去咸阳，道里三四千。无人为移植，得入上林园。
不及红花树，长栽温室前。
[页]卷,册....[4670]424,13
第57笔
　　　　浔阳三题　湓浦竹　白居易
浔阳十月天，天气仍温燠。有霜不杀草，有风不落木。
玄冥气力薄，草木冬犹绿。谁肯湓浦头，回眼看修竹。
其有顾盼者，持刀斩且束。剖劈青琅玕，家家盖墙屋。
吾闻汾晋间，竹少重如玉。胡为取轻贱，生此西江曲。
[页]卷,册....[4671]424,13
第58笔
　　　　浔阳三题　东林寺白莲　白居易
东林北塘水，湛湛见底清。中生白芙蓉，菡萏三百茎。
白日发光彩，清飙散芳馨。泄香银囊破，泻露玉盘倾。
我渐尘垢（一作埃）眼，见此琼瑶英。乃知红莲花，虚得清净名。
夏萼敷未歇，秋房（一作芳）结才成。夜深众僧寝，独起绕池行。
欲收一颗子，寄向长安城。但恐出山去，人间种不生。
[页]卷,册....[4671]424,13
第59笔
　　　　大水　白居易
浔阳郊郭间，大水岁一至。闾阎半飘荡，城堞多倾坠。
苍茫生海色，渺漫连空翠。风卷白波翻，日煎红浪沸。
工商彻屋去，牛马登山避。况当率税时，颇害农桑事。
独有佣舟子，鼓枻生意气。不知万人灾，自觅锥刀利。
吾无奈尔何，尔非久得志。九月霜降后，水涸为平地。
[页]卷,册....[4671]424,13
第60笔
　　　　续古诗十首　白居易
戚戚复戚戚，送君远行役。行役非中原，海外黄沙碛。
伶俜独居妾，迢递长征客。君望功名归，妾忧生死隔。
谁家无夫妇，何人不离坼（一作析）。所恨薄命身，嫁迟别日迫。
妾身有存殁，妾心无改易。生作（一作为）闺中妇，死作山头石。

掩泪别乡里，飘飖将远行。茫茫绿野中，春尽孤客情。
驱马上丘陇，高低路不平。风吹棠梨花，啼鸟时一声。
古墓何代人，不知姓与名（一作何姓名）。化作路傍土，年年春草生。
感彼忽自悟，今我何营营。

朝采山上薇，暮采山上薇。岁晏薇亦尽，饥来何所为。
坐饮白石水，手把青松枝。击节独长歌，其声清且悲。
枥马非不肥，所苦常絷维。豢豕非不饱，所忧竟为牺。
行行歌此曲，以慰常苦饥（一作渴饥）。

雨露长纤草，山苗高入云。风雪折劲木，润松摧为薪。
风摧此何意，雨长彼何因。百丈涧底死，寸茎山上春。
可怜苦节士，感此涕盈巾。

窈窕双鬟女，容德俱如玉。昼居不逾阈，夜行常秉烛。
气如含露（一作雾）兰，心如贯霜竹。宜当备嫔御，胡为守幽独。
无媒不得选，年忽过三六。岁暮望汉宫，谁在黄金屋。
邯郸进倡女，能唱黄花曲。一曲称君心，恩[4672]荣连九族。

栖栖远方士，读书三十年。业成无知己，徒步来入关。
长安多王侯，英俊竞攀援。幸随众宾末，得厕门馆间。
东阁有旨酒，中堂有管弦。何为向隅客，对此不开颜。
富贵无是非，主人终日欢。贫贱多悔尤，客子中（一作终）夜叹。
归去复归去，故乡贫亦安。

凉风飘嘉树，日夜减芳华。下有感秋妇，攀条苦悲嗟。
我本幽闲女，结发事豪家。豪家多婢仆，门内颇骄奢。
良人近封侯，出入鸣玉珂。自从富贵来，恩薄谗言多。
冢（一作家）妇独守礼，群妾互奇。但信言有玷，不察心无瑕。
容光未销歇，欢爱忽蹉跎。何意掌上玉，化为眼中砂。
盈盈一尺水，浩浩千丈河。勿言小大异，随分有风波。
闺房犹复尔，邦国当如何。

心亦无所迫，身亦无所拘。何为肠中气，郁郁不得舒。
不舒良有以，同心久离居。五年不见面，三年不得书。
念此令人老，抱膝坐长吁。岂无盈尊酒，非君谁与娱。

揽衣出门行，游观绕林渠。澹澹春水暖，东风生绿蒲。
上有和鸣雁，下有掉尾鱼。飞沈一何乐，鳞羽各有徒。
而我方独处，不与之子俱。顾彼自伤己，禽鱼之不如。
出游欲遣忧，孰知忧有余。

春旦日初出，瞳瞳耀晨辉。草木照未远，浮云已蔽之。
天地黯以（一作似）晦，当午如昏时。虽有东南风，力微不能吹。
中园何所有，满地青青葵。阳光委云上，倾心欲何依。

[页]卷,册....[4673]425,13
第61笔
　　　　秦中吟十首（并序）　白居易
　　贞元、元和之际，予在长安，闻见之间，有足悲者，因直歌（三字一
　　作略举）其事（一下有因字），命为秦中吟（一本此下[4673]有焉字
　　）。
　　　　秦中吟十首　议婚（一作贫家女）　白居易
天下无正声，悦耳即（一作则）为娱。人间无正色，悦目即（一作则）为姝。
颜色非相远，贫富则有殊。贫为时所弃，富为时所趋。
红楼富家女，金缕绣罗襦。见人不敛手，娇痴二八初。
母兄未开口，已（一作言）嫁不须臾。绿窗贫家女，寂寞二十余。
荆钗不直钱，衣上无真珠。几回人欲聘，临日又踟蹰。
主人会良媒，置酒满玉壶。四座且勿饮，听我歌两途。
富家女易嫁，嫁早轻其夫。贫家女难嫁，嫁晚孝于姑。
闻君欲娶妇，娶妇意何如。
[页]卷,册....[4674]425,13
第62笔
　　　　秦中吟十首　重赋（一作无名税）　白居易
厚地植桑麻，所要（一作用）济生民。生民理布帛，所求活一身。
身外充征赋，上以奉君亲。国家定两税，本意在爱（一作忧）人。
厥初防其淫，明敕内外臣。税外加一物，皆以枉法论。
奈何岁月久，贪吏得因循。浚我以求宠，敛索无冬春。
织绢未成匹，缲丝未盈斤。里胥迫（一作逼）我纳，不许暂逡巡。
岁暮天地闭，阴风生破村。夜深烟火尽，霰雪白纷纷。
幼者形不蔽，老者体无温。悲喘（一作啼）与寒气，并入鼻中辛。
昨日输残税，因窥官库门。缯帛如山积，丝絮如（一作似）云屯。
号为羡余物，随月（一作日）献至尊。夺我身上煖，买尔眼前恩。
进入琼林库，岁久化为尘。
[页]卷,册....[4674]425,13
第63笔
　　　　秦中吟十首　伤宅（一作伤大宅）　白居易
谁家起甲第，朱门大（一作当）道边。丰屋中栉比，高墙外回环。
累累六七堂，栋（一作檐）宇相连延。一堂费百万，郁郁起青烟。
洞房温且清，寒暑不能干。高堂虚且迥，坐卧见南山。
绕廊柴藤架，夹砌红药栏（一作阑）。攀枝[4674]摘樱桃，带花移牡丹。
主人此中坐，十载为大官。厨有臭败肉，库有贯朽（一作朽贯）钱。
谁能将我语，问尔骨肉间。岂无穷贱者，忍不救饥寒。
如何奉一身，直欲保千年。不见马家宅，今作奉诚园。
[页]卷,册....[4675]425,13
第64笔
　　　　秦中吟十首　伤友（又云伤苦节士，一作胶漆契）　白居易
陋巷孤（一作饥）寒士，出门苦（一作甚）恓恓（一作栖栖）。虽云志气高，岂免颜色低。
平生同门（一作袍）友，通籍在金闺。曩者胶漆契，迩来云雨睽。
正逢下朝归，轩骑五门西。是时天久阴，三日雨凄凄。
蹇驴避路立，肥马当风嘶。回头忘相识，占道上沙堤。
昔年洛阳社，贫贱相提携。今日长安道，对面隔云泥。
近日多如此，非君独惨凄。死生不变者，唯闻任与黎。（任公叔、黎逢。）
[页]卷,册....[4675]425,13
第65笔
　　　　秦中吟十首　不致仕（一作合致仕）　白居易
七十而致仕，礼法有明文。何乃贪荣者（一作贵），斯言如不闻。
可怜八九十，齿堕双眸昏。朝露贪名利，夕阳忧子孙。
挂冠顾翠緌，悬车惜朱轮。金章腰不胜，伛偻入君门。
谁不爱富贵，谁不恋君恩。年高须告（一作请）老，名遂合退身。
少时共嗤诮（一作笑），晚岁多因循。贤哉汉二疏，彼独是何人。
寂寞东门路，无人继去尘。
[页]卷,册....[4675]425,13
第66笔
　　　　秦中吟十首　立碑（一作古碑）　白居易
勋德既下衰，文章亦陵夷。但见山中石，立作路旁碑。
铭勋（一作勋名）悉太公，叙德（一作德教）皆仲尼。复以多为贵，千言直万赀。
为文彼何人，想见下笔时。但欲愚者悦，不思贤者嗤。
岂独贤者嗤，仍传后代疑。古石苍苔字，安知是愧词。
我闻望江县，曲令抚惸嫠。（曲令名信陵。）在官有仁政，名不闻京师。
身殁欲归葬，百姓遮路岐。攀辕不得归（一作去），留葬此江湄。
至今道其名，男女涕皆（一作皆涕）垂。无人立碑碣，唯有邑人知。
[页]卷,册....[4675]425,13
第67笔
　　　　秦中吟十首　轻肥（一作江南旱）　白居易
意气骄满路，鞍马光照尘。借问何为者，人称是内臣。
朱绂皆大夫，紫绶或（一作悉）将军。夸赴军中宴，走马去（一作疾）如云。
尊罍溢九酝，水陆罗八珍。果擘洞庭橘，脍切天池鳞。
食饱心自若，酒酣气益振。是岁江南旱，衢州人食人。
[页]卷,册....[4676]425,13
第68笔
　　　　秦中吟十首　五弦（一作五弦琴）　白居易
清歌且罢（一作停）唱，红袂亦停舞。赵叟抱五弦，宛转当胸（一作胸前）抚。
大声（一作徂）若散，飒飒风和雨。小声细欲绝，切切鬼神语。
又如鹊报喜，转作猿啼苦。十指无定音，颠倒宫征（一作商）羽。
坐客闻此声，形神若无主。行客闻此声，驻足不能举。
嗟嗟俗人耳，好今不好古。所以绿（一作北）窗琴，日日生尘土。
[页]卷,册....[4676]425,13
第69笔
　　　　秦中吟十首　歌舞（一作伤阌乡县囚）　白居易
秦中岁云暮，大雪满皇州。雪中退朝者，朱紫尽公侯。
贵有风雪兴，富无饥寒忧。所营唯第宅，所务在追游。
朱门车马客，红烛歌舞楼。欢酣促密坐，醉煖脱重裘。
秋官为主人，廷尉居上头。日中为一乐（一作乐饮），夜半不能休。
岂知阌乡狱，中有冻死囚。
[页]卷,册....[4676]425,13
第70笔
　　　　秦中吟十首　买花（一作牡丹）　白居易
帝城春欲暮，喧喧车马度。共道牡丹时，相随买花去。
贵贱无常价，酬直看花数。灼灼百朵红，笺笺五束素。
上张幄幕（一作帷幄）庇，旁织巴（一作笆）篱护。水洒复泥封，移（一作迁）来色如故。
家家习为俗，人人迷不悟。有一田舍翁，偶来买花处。
低头独长叹，此叹无人喻。一丛深色花，十户中人赋。
[页]卷,册....[4676]425,13
第71笔
　　　　赠友五首（并序）　白居易
　　吾友有王佐之才者，以致君济人为己任。识者深许之，因赠是诗，以
　　广其志云。
一年十二月，每月有常令。君出臣奉行，谓之握金镜。
由兹六气顺，以遂万物性。时令一反常，生灵受其病。
周汉德下衰，王风始不竞。又从斩晁错，诸侯益强盛。
百里不同禁，四时自为政。盛夏兴土功，方春勦人命。
谁能救其失，待君佐邦柄。峨峨象魏门，悬法彝伦正。

银生楚山曲，金生鄱谿滨。南人弃农业，求之多苦辛。
披砂复凿石，矻矻无冬春。手足尽皴胝，（一作皴手足尽胝）爱利不爱身。
畬田既慵斫，稻田亦懒耘。相携作游手，皆道求金银。
毕竟金与银，何殊泥与尘。且非衣食物，不济饥寒人。
弃本以趋末，日富而岁贫。所以先圣王，弃藏不为珍。
谁能反古风，待君秉国钧。捐金复抵璧，勿使劳生民。

私家无钱炉，平地无铜山。胡为秋夏税，岁岁输铜钱。
钱力日已重，农力日已殚。贱粜粟与麦，贱贸丝与绵。
岁暮衣食尽，焉得无饥寒。吾闻国之初，有制垂不刊。
庸必算丁口，租必计桑田。不求土所无，不强人所难。
量入以为出，上足下亦安。兵兴一变法，兵息遂不还。
使我农桑人，憔悴畎亩间。谁能革此弊，待君秉利权。
复彼租庸法，令如贞观年。

京师四方则，王化之本根。长吏久于政，然后风教敦。
如何尹京者，迁次不逡巡。请君屈指数，十年十五人。
科条日相矫，吏力亦已勤。宽猛政不一，民心安得淳。
九州雍为首，群牧之所遵。天下率如此，何以安吾民。
谁能变此法，待君赞弥（一作丝）纶。慎择循良吏，令其长子孙。
[4677]
三十男有室，二十女有归。近代多离乱，婚姻多过期。
嫁娶既不早，生育常苦迟。儿女未成人，父母已衰羸。
凡人贵达日，多在长大时。欲报亲不待，孝心无所施。
哀哉三牲养，少得及庭闱。惜哉万锺粟，多用饱妻儿。
谁能正婚礼，待君张国维。庶使孝子心，皆无风树悲。

[页]卷,册....[4678]425,13
第72笔
　　　　寓意诗五首　白居易
豫樟生深山，七年而后知。挺高二百尺，本末皆十围。
天子建明堂，此材独中规。匠人执斤墨，采度将有期。
孟冬草木枯，烈火燎山陂。疾风吹猛燄，从根烧到枝。
养材三十年，方成栋梁姿。一朝为灰烬，柯叶无孑遗。
地虽生尔材，天不与尔时。不如粪土英，犹有人掇之。
已矣勿重陈，重陈令人悲。不悲焚烧苦，但悲采用迟。

赫赫京内史，炎炎中书郎。昨传征拜日，恩赐颇殊常。
貂冠水苍玉，紫绶黄金章。佩服身未暖，已闻窜遐荒。
亲戚不得别，吞声泣路旁。宾客亦已散，门前雀罗张。
富贵来不久，倏如瓦沟霜。权势去尤速，瞥若石火光。
不如守贫贱，贫贱可久长。传语宦游子，且来归故乡。

促织不成章，提壶但闻声。嗟哉虫与鸟，无实有虚名。
与君定交日，久要如弟兄。何以示诚信，白水指为盟。
云雨一为别，飞沈两难并。君为得风鹏，我为失水鲸。
音信日已疏，恩分日已轻。穷通尚如此，何况死与生。
乃知择交难，须有知人明。莫将山上松，结托水上萍。

翩翩两玄鸟，本是同巢燕。分飞来几时，秋夏炎凉变。
一宿蓬荜庐，一栖明光殿。偶因衔泥处，复得重相见。
彼矜杏梁贵，此嗟茅栋贱。眼看秋社至，两处俱难恋。
所托各暂时，胡为相叹羡。

婆娑园中树，根株大合围。蠢尔树间虫，形质一何微。
孰谓虫之（一作至）微，虫蠹已无期。孰谓树之（一作至）大，[4678]花叶有衰时。
花衰夏未实，叶病秋先萎。树心半为土，观者安得知。
借问虫何在，在身不在枝。借问虫何食，食心不食皮。
岂无啄木鸟，觜长将何为。

[页]卷,册....[4679]425,13
第73笔
　　　　读史五首　白居易
楚怀放灵均，国政亦荒淫。彷徨未忍决，绕泽行悲吟。
汉文疑贾生，谪置湘之阴。是时刑方措，此去难为心。
士生一代间，谁不有浮沈。良时真可惜，乱世何足钦。
乃知汨罗恨，未抵长沙深。

祸患如棼丝，其来无端绪。马迁下蚕室，嵇康就囹圄。
抱冤志气屈，忍耻形神沮。当彼戮辱时，奋飞无翅羽。
商山有黄绮，颍川有巢许。何不从之游，超然离网罟。
山林少羁鞅，世路多艰阻。寄谢伐檀人，慎勿嗟穷处。

汉日大将军，少为乞食子。秦时故列侯，老作锄瓜士。
春华何𬀩晔，园中发桃李。秋风忽萧条，堂上生荆杞。
深谷变为岸，桑田成海水。势去未须悲，时来何足喜。
寄言荣枯者，反复殊未已。

含沙射人影，虽病人不知。巧言搆人罪，至死人不疑。
掇蜂杀爱子，掩鼻戮宠姬。弘恭陷萧望，赵高谋李斯。
阴德既必报，阴祸岂虚施。人事虽可罔，天道终难欺。
明则有刑辟，幽则有神祇。苟免勿私喜，鬼得而诛之。

季子憔悴时，妇见不下机。买臣负薪日，妻亦弃如遗。
一朝黄金多，佩印衣锦归。夫妻不敢视，妇嫂强依依。
富贵家人重，贫贱妻子欺。奈何贫富间，可移亲爱志。
遂使中人心，汲汲求富贵。又令下人力，各竞锥刀利。
随分归舍来，一取妻孥意。

[页]卷,册....[4679]425,13
第74笔
　　　　和答诗十首（并序）　白居易
　　五年春，微之从东台来。不数日，又左转为江陵士曹掾。诏下日，会
　　予下内直归，而微之已即路，邂逅相遇于街衢中。自永寿寺南，抵新
　　昌里北，得马上话（一作语）别，语不过相勉，保方寸、外形骸而已
　　。因不暇及他，是夕足下次于山北寺。仆职役不得去，命季弟送行。
　　且奉新诗一轴，致于执事，凡二十章，率有兴比。淫文艳韵，无一字
　　焉。意者欲足下在途讽读，且以遣日时、消忧懑，又有以张直气而扶
　　壮心也。及足下到江陵，寄在路所为诗十七章，凡五六千言。言有为
　　，章有旨，迨于宫律体裁，皆得作者风。发缄开卷，且喜且怪。仆思
　　牛僧孺戒，不能示他人，惟与杓直、拒非及樊宗师辈三四人，时一吟
　　读，心甚贵重。然窃思之，岂仆所奉者二十章，遽能开足下聪明，使
　　之然耶？抑又不知足下是行也。天将屈足下之道，激足下之心，使感
　　时发愤而臻于此耶？若两不然者，何立意措辞，与足下前时诗如此之
　　相远也。仆既羡足下诗，又怜足下心，尽欲引狂简而和之。属直宿拘
　　牵，居无暇日，故不既时如意。旬月来，多乞病假。假中稍闲，且摘
　　卷中尤者，继成十章，亦不下三千言。其间所见同者固不能自异，异
　　者亦不能强同。同者谓之和，异者谓之答。并别录〈和梦游春〉诗一
　　章，各附于本篇之末。余未和者，亦续致之。顷者在科试间，常与足
　　下同笔砚。每下笔时，辄相顾，共患其意太切而理太周。故理太周则
　　辞繁，意太切则言激。然与足下为文，所长在于此，所病亦在于此。
　　足下来序，果有词犯文繁之说。今仆所和者犹前病也，待与足下相见
　　日，各引所作，稍删其烦而晦其义焉，余具书白。
　　　　和答诗十首　和思归乐　白居易
山中不栖鸟，夜半声嘤嘤。似道思归乐，行人掩泣听。
皆疑此山路，迁客多南征。忧愤气不散，结化为精灵。
我谓此山鸟，本不因人生。人心自怀土，想作思归鸣。
孟尝平居时，娱耳琴泠泠。雍门一言感，未奏泪[4680]沾缨。
魏武铜雀妓，日与欢乐并。一旦西陵望，欲歌先涕零。
峡猿亦何意，陇水复何情。为入愁人耳，皆为肠断声。
请看元侍御，亦宿此邮亭。因听思归鸟，神气独安宁。
问君何以然，道胜心自平。虽为南迁客，如在长安城。
云得此道来，何虑复何营。穷达有前定，忧喜无交争。
所以事君日，持宪立大庭。虽有回天力，挠之终不倾。
况始三十余，年少有直名。心中志气大，眼前爵禄轻。
君恩若雨露，君威若雷霆。退不苟免难，进不曲求荣。
在火辨玉性，经霜识松贞。展禽任三黜，灵均长独醒。
获戾自东洛，贬官向南荆。再拜辞阙下，长揖别公卿。
荆州又非远，驿路半月程。汉水照天碧，楚山插云青。
江陵橘似珠，宜城酒如饧。谁谓谴谪去，未妨游赏行。
人生百岁内，天地暂寓形。太仓一稊米，大海一浮萍。
身委逍遥篇，心付头陀经。尚达死生（一作生死）观，宁为宠辱惊。
中怀苟有主，外物安能萦。任意思归乐，声声啼到明。
[页]卷,册....[4681]425,13
第75笔
　　　　和答诗十首　和阳城驿　白居易
商山阳城驿，中有叹者谁。云是元监察，江陵谪去时。
忽见此驿名，良久涕欲垂。何故阳道州，名姓同于斯。
怜君一寸心，宠辱誓不移。疾恶若巷伯，好贤如缁衣。
沈吟不能去，意者欲改为。改为避贤驿，大署于门楣。
荆人爱羊祜，户曹改为辞。一字不忍道，况兼姓呼之。
因题八百言，言直文甚奇。诗成寄与我，锵（一作铿）若金和丝。
上言阳公行，友悌无等夷。骨肉同衾裯，至死不相离。
次言阳公迹，夏邑始栖迟。乡人化其风，少长皆孝慈。
次言阳公道，终日对酒卮。兄弟笑相顾，醉貌红怡怡。
次言阳公节，謇謇居谏司。誓心除国蠹，决死犯天威。
终言阳公命，左迁天一涯。道州炎瘴地，身不得生归。
一一皆实录，事事无孑遗。凡是为善者，闻之恻然悲。
道州既已矣，往者不可追。何世无其人，来者亦可思。
愿以君子文，告彼大乐师。[4681]附于雅歌末，奏之白玉墀。
天子闻此章，教化如法施。直谏从如流，佞臣恶如疵。
宰相闻此章，政柄端正持。进贤不知倦，去邪勿复疑。
宪臣闻此章，不敢怀依违。谏官闻此章，不忍纵诡随。
然后告史氏，旧史有前规。若作阳公传，欲令后世知。
不劳叙世家，不用费文辞。但于（一作使）国史上，全录元稹诗。
[页]卷,册....[4682]425,13
第76笔
　　　　和答诗十首　答桐花　白居易
山木多蓊郁，兹桐独亭亭。叶重碧云片，花簇紫霞英。
是时三月天，春暖山雨晴。夜色向月浅，暗香随风轻。
行者多商贾，居者悉黎氓。无人解赏爱，有客独屏营。
手攀花枝立，足蹋花影行。生怜不得所，死欲扬其声。
截为天子琴，刻作古人形。云待我成器，荐之於穆清。
诚是君子心，恐非草木情。胡为爱其华，而反伤其生。
老龟被刳肠，不如无神灵。雄鸡自断尾，不愿为牺牲。
况此好颜色，花紫叶青青。宜遂天地性，忍加刀斧刑。
我思五丁力，拔入九重城。当君正殿栽，花叶生光晶。
上对月中桂，下覆阶前蓂。泛拂香炉烟，隐映斧藻屏。
为君布绿阴，当暑荫轩楹。沈沈绿满地，桃李不敢争。（以上四句，今本俱脱。）
为君发清韵，风来如叩琼。泠泠声满耳，郑卫不足听。
受君封植力，不独吐芬馨。助君行春令，开花应晴（一作清）明。
受君雨露恩，不独含芳荣。戒君无戏言，翦叶封弟兄。
受君岁月功，不独资生成。为君长高枝，凤皇上头鸣。
一鸣君万岁，寿如山不倾。再鸣万人泰，泰阶为之平。
如何有此用，幽滞在岩坰。岁月不尔驻，孤芳坐凋零。
请向桐枝上，为余题姓名。待余有势力，移尔献丹庭。
[页]卷,册....[4682]425,13
第77笔
　　　　和答诗十首　和大觜乌　白居易
乌者种有二，名同性不同。觜小者慈孝，觜大者贪庸。
觜大命又长，生来十余冬。物老颜色变，头毛白茸[4682]茸。
飞来庭树上，初但惊儿童。老巫生奸计，与乌意潜通。
云此（一作是）非凡鸟，遥见起敬恭。千岁乃一出，喜贺主人翁。
祥瑞来白日，神圣（一作灵）占知风。阴作北斗使，能为人吉凶。
此乌（一作鸟）所止家，家产日夜丰。上以致寿考，下可宜田农。
主人富家子，身老心童蒙。随巫拜复祝，妇姑亦相从。
杀鸡荐其肉，敬若禋六宗。乌喜张大觜，飞接在虚空。
乌既饱膻腥，巫亦飨甘浓。乌巫互相利，不复两西东。
日日营巢窟，稍稍近房栊。虽生八九子，谁辨其雌雄。
群雏又成长，众觜逞（一作骋）残凶。探巢吞燕卵，入蔟啄蚕虫。
岂无乘秋隼，羁绊委高墉。但食乌残肉，无施搏击功。
亦有能言鹦，翅碧觜距红。暂曾说乌罪，囚闭在深笼。
青青窗前柳，郁郁井上桐。贪乌占栖息，慈乌独不容。
慈乌尔奚为，来往何憧憧。晓去先晨鼓，暮归后昏钟。
辛苦尘土间，飞啄禾黍丛。得食将哺母（一作母哺），饥肠不自充。
主人憎慈乌，命子削弹弓。弦续会稽竹，丸铸荆山铜。
慈乌求母食，飞下尔庭中。数粒未入口，一丸已中胸。
仰天号一声，似欲诉苍穹。反哺日未足，非是惜微躬。
谁能持此冤，一为问化工。胡然大觜乌，竟得天年终。
[页]卷,册....[4683]425,13
第78笔
　　　　和答诗十首　答四皓庙　白居易
天下有道见，无道卷怀之。此乃圣人语，吾闻诸仲尼。
娇娇四先生，同禀希世资。随时有显晦，秉道无磷缁。
秦皇肆暴虐，二世遘乱离。先生相随去，商岭采紫芝。
君看秦狱中，戮辱者李斯。刘项争天下，谋臣竟悦随。
先生如鸾鹤，去（一作出）入冥冥飞。君看齐鼎中，焦烂者郦其。
子房得沛公，自谓相遇迟。八难掉舌枢，三略役心机。
辛苦十数年，昼夜形神疲。竟杂霸者道，徒称帝者师。
子房尔则能，此非吾所宜（一作为）。汉高之季年，嬖宠钟所私。
冢嫡欲发夺，骨肉相忧疑。岂无子房口，口舌无所施。
亦有陈平心，心计将何[4683]为。皤皤（一作皓皓）四先生，高冠危映眉。
从容下南山，顾盼入东闱。前瞻惠太子，左右生羽仪。
却顾戚夫人，楚舞无光辉。心不画一计，口不吐一词。
暗定天下本，遂安刘氏危。子房吾则能，此非尔所知。
先生道既光，太子礼甚卑。安车留不住，功成弃如遗。
如彼旱天云，一雨百谷滋。泽则在天下，云复归希夷。
勿高巢与由，勿尚吕与伊。巢由往不返，伊吕去不归。
岂如四先生，出处两逶迤。何必长隐逸，何必长济时。
由来圣人道，无朕不可窥。卷之不盈握，舒之亘八陲。
先生道甚明，夫子犹或非。愿子辨其惑，为予吟此诗。
[页]卷,册....[4684]425,13
第79笔
　　　　和答诗十首　和雉媒　白居易
吟君雉媒什，一哂复一叹。和之一何晚，今日乃成篇。
岂唯鸟有之，抑亦人复然。张陈刎颈交，竟以势不完。
至今不平气，塞绝泜水源。赵襄骨肉亲，亦以利相残。
至今不善名，高于磨笄山。况此笼中雉，志在饮啄间。
稻粱暂入口，性已随人迁。身苦亦自忘，同族何足言。
但恨为媒拙，不足以自全。劝君今日后，养鸟养青鸾。
青鸾一失侣，至死守孤单。劝君今日后，结客结任安。
主人宾客去，独住在门阑。
[页]卷,册....[4684]425,13
第80笔
　　　　和答诗十首　和松树　白居易
亭亭山上松，一一生朝阳。森耸上参天，柯条百尺长。
漠漠尘中槐，两两夹康庄。婆娑低覆地，枝干亦寻常。
八月白露降，槐叶次第黄。岁暮满山雪，松色郁青苍。
彼如君子心，秉操贯冰霜。此如小人面，变态随炎凉。
共知松胜槐，诚欲栽道傍。粪土种瑶草，瑶草终不芳。
尚可以斧斤，伐之为栋梁。杀身获其所，为君构明堂。
不然终天年，老死在南冈。不愿亚枝叶，低随槐树行。
[页]卷,册....[4684]425,13
第81笔
　　　　和答诗十首　答箭镞[4684]　白居易
矢人职司忧，为箭恐不精。精在（一作则）利其镞，错磨锋镝成。
插以青竹簳，羽之赤雁翎。勿言分寸铁，为用乃长兵。
闻有狗盗者，昼伏夜潜行。摩弓拭箭镞，夜射不待明。
一盗既流血，百犬同吠声。狺狺嗥不已，主人为之惊。
盗心憎主人，主人不知情。反责镞太利，矢人获罪名。
寄言控弦者，愿君少留听。何不向西射，西天有狼星。
何不向东射，东海有长鲸。不然学仁贵，三矢平虏庭。
不然学仲连，一发下燕城。胡为射小盗，此用无乃轻。
徒沾一点血，虚污箭头腥。
[页]卷,册....[4685]425,13
第82笔
　　　　和答诗十首　和古社　白居易
废村多年树，生在古社隈。为作妖狐窟，心空身未摧。
妖狐变美女，社树成楼台。黄昏行人过，见者心裴回。
饥雕竟不捉，老犬反为媒。岁媚少年客，十去九不回。
昨夜云雨合，烈风驱迅雷。风拔树根出，雷劈社坛开。
飞电化为火，妖狐烧作灰。天明至其所，清旷无氛埃。
旧地葺村落，新田辟荒莱。始知天降火，不必常为灾。
勿谓神默默，勿谓天恢恢。勿喜犬不捕，勿夸雕不猜。
寄言狐媚者，天火有时来。
[页]卷,册....[4685]425,13
第83笔
　　　　和答诗十首　和分水岭　白居易
高岭峻棱棱，细泉流亹亹。势分合不得，东西随所委。
悠悠草蔓底，溅溅石罅里。分流来几年，昼夜两如此。
朝宗远不及，去海三千里。浸润小无功，山苗长旱死。
萦纡用无所，奔迫流不已。唯作呜咽声，夜入行人耳。
有源殊不竭，无坎终难止。同出而异流，君看何所似。
有似骨肉亲，派别从兹始。又似势利交，波澜相背起。
所以赠君诗，将君何所比。不比山上泉，比君井中水。
[页]卷,册....[4685]425,13
第84笔
　　　　有木诗八首（并序）[4685]　白居易
　　余尝读汉书列传，见佞顺媕婀，图身忘国。如张禹辈者，见惑上蛊下
　　，交乱君亲；如江充辈者，见暴狠跋扈，壅君树党；如梁冀辈者，见
　　色仁行远，先德后贼；如王莽辈者，又见外状恢弘，中无实用者；又
　　见附离权势，随之覆亡者，其初皆有动人之才，足以惑众媚主，莫不
　　合于始而败于终也。因引风人、骚人之兴，赋〈有木〉八章，不独讽
　　前人，欲（一作亦）儆后代尔。
有木名弱柳，结根近清池。风烟借颜色，雨露助华滋。
峨峨白雪花（一作毛），袅袅青丝枝。渐密阴自庇，转高梢四垂。
截枝扶为杖，软弱不自持。折条用樊圃，柔脆非其宜。
为树信可玩，论材何所施。可惜金堤地，栽之徒尔为。

有木名樱桃，得地早滋茂。叶密独承日，花繁偏受露。
迎风暗摇动，引鸟潜（一作自）来去。鸟啄子难成，风来枝莫住。
低软易攀玩，佳人屡回顾。色求桃李饶，心向松筠妒。
好是映墙花，本非当轩树。所以姓萧人，曾为伐樱赋。

有木秋不凋，青青在江北。谓为洞庭橘，美人自移植。
上受顾盼恩，下勤浇溉力。实成乃是枳，臭苦不堪食。
物有似是者，真伪何由识。美人默无言，对之长叹息。
中含害物意，外矫凌霜色。仍向枝叶间，潜生刺如棘。

有木名杜梨，阴森覆丘壑。心蠹已空朽，根深尚盘薄。
狐媚（一作媚狐）言语巧，鸟妖（一作妖鸟）声音恶。凭此为巢穴，往来互栖托。
四傍五六本，叶枝（一作枝叶）相交错。借问因何生，秋风吹子落。
为长社坛下，无人敢芟斫。几度野火来，风回烧不著。
[4686]
有木香苒苒，山头生一。主人不知名，移种近轩闼。
爱其有芳味，因以调曲蘗。前后曾饮者，十人无一活。
岂徒悔封植，兼亦误采掇。试问识药人，始知名野葛。
年深已滋蔓，刀斧不可伐。何时猛风来，为我连根（一作枝）拔。

有木名水柽，远望清童童。根株非劲挺，柯叶多蒙笼。
彩翠色如柏，鳞皴皮似松。为同松柏类，得列嘉树中。
枝弱不胜雪，势高常惧风。雪压低还举，风吹西复东。
柔芳甚杨柳，早落先梧桐。惟有一堪赏，中心无蠹虫。

有木名凌霄，擢秀非孤标。偶依一株树，遂抽百尺条。
托根附树身，开花寄树梢。自谓得其势，无因有动摇。
一旦树摧倒，独立暂飘飖。疾风从东起，吹折不终朝。
朝为拂云花，暮为委地樵。寄言立身者，勿学柔弱苗。

有木名丹桂，四时香馥馥。花团夜雪明，叶翦春云绿。
风影清似水，霜枝冷如玉。独占小山幽，不容凡鸟宿。
匠人爱芳直，裁截为厦屋。干细力未成，用之君自速。
重任虽大过，直心终不曲。纵非梁栋材，犹胜寻常木。

[页]卷,册....[4687]425,13
第85笔
　　　　叹鲁二首　白居易
季桓心岂忠，其富过周公。阳货道岂正，其权执国命。
由来富与权，不系才与贤。所托得其地，虽愚亦获安。
彘肥因粪壤，鼠稳依社坛。虫兽尚如是（一作此），岂谓无因缘。

展禽胡为者，直道竟三黜。颜子何如人，屡空聊过日。
皆怀王佐道，不践陪臣秩。自古无奈何，命为时所[4687]屈。
有如草木分，天各与其一。荔枝非名花，牡丹无甘实。

[页]卷,册....[4688]425,13
第86笔
　　　　反鲍明远白头吟　白居易
炎炎者烈火，营营者小蝇。火不热贞玉，蝇不点清冰。
此苟无所受，彼莫能相仍。乃知物性中，各有能不能。
古称怨恨（一作报）死，则人有所惩。惩淫或应可，在道未为弘。
譬如蜩鷃徒，啾啾啅龙鹏。宜当委之去，寥廓高飞腾。
岂能泥尘下，区区酬怨憎。胡为坐自苦，吞悲仍抚膺。
[页]卷,册....[4688]425,13
第87笔
　　　　青冢　白居易
上有饥鹰号，下有枯蓬走。茫茫边雪里，一掬沙培𪣻。
传是昭君墓，埋闭蛾眉久。凝脂化为泥，铅黛复何有。
唯有阴怨气，时生坟左右。郁郁如苦雾，不随骨销朽。
妇人无他才，荣枯系妍否。何乃明妃命，独悬画工手。
丹青一诖误，白黑相纷纠。遂使君眼中，西施作嫫母。
同侪倾宠幸，异类为配偶。祸福安可知，美颜不如丑。
何言一时事，可戒千年后。特报后来姝，不须倚眉首。
无辞插荆钗，嫁作贫家妇。不见青冢上，行人为浇酒。
[页]卷,册....[4688]425,13
第88笔
　　　　杂感　白居易
君子防悔尤，贤人戒行藏。嫌疑远瓜李，言动慎毫芒。
立教固如此，抚事有非常。为君持所感，仰面问苍苍。
犬啮桃树根，李树反见伤。老龟烹不烂，延祸及枯桑。
城门自焚𦶟，池鱼罹其殃。阳货肆凶暴，仲尼畏于匡。
鲁酒薄如水，邯郸开战场。伯禽鞭见血，过失由成王。
都尉身降虏，宫刑加子长。吕安兄不道，都市杀嵇康。
斯人死已久，其事甚昭彰。是非不由己，祸患安可防。
使我千载后，涕泗满衣裳。
[页]卷,册....[4688]425,13
第89笔
　　　　新乐府（并序，元和四年为左拾遗时作。）　白居易
　　序曰：凡九千二百五十二言，断为五十篇。篇无定句，句无定字。系
　　于意，不系于文。首句标其目，卒章显其志，诗三百之义也。其辞质
　　而径，欲见之者易喻也；其言直而切，欲闻之者深诫也；其事核而实
　　，使采之者传信也；其体顺而肆，可以播于乐章歌曲也。总而言之，
　　为君、为臣、为民、为物、为事而作，不为文而作也。
　　　　新乐府　七德舞　美拨乱，陈王业也。　白居易
　　武德中，天子始作秦王破陈乐，以歌太宗之功业。贞观初，太宗重制
　　破陈乐舞图，诏魏征、虞世南等为之歌词，名七德舞。自龙朔已后，
　　诏郊庙享宴，皆先奏之。
七德舞，七德歌。传自武德至元和，元和小臣白居易。
观舞听歌知乐意，乐终稽首陈其事。太宗十八举义兵，白旄黄钺定两京。
擒充戮窦四海清，二十有四功（一作王）业成。二十有九即帝位，三十有五致太平。
功成理定何神速，速在推心置人腹。亡卒遗骸散帛收，（贞观初，诏收天下阵死骸骨，致祭而瘗埋之，寻又散帛以求之也。）饥人卖子分金赎。（贞观二年大饥，人有鬻男女者，诏出御府金帛尽赎之，还其父母。）
魏征梦见子夜泣，（魏征疾亟，太宗梦与征别。既寤，流涕，是夕征卒，故御亲制碑云：昔殷宗得良弼于梦中，今朕失贤臣于觉后。）张谨哀闻辰日哭。（张公谨卒，太宗为之举哀，有司奏：[4689]日在辰，阴阳所忌，不可哭。上曰：君臣义重，父子之情也。情发于中，安知辰日，遂哭之恸。）怨女三千放出宫，（太宗尝谓侍臣曰：妇人幽闭深宫，情实可愍。今将出之，任求伉俪。于是令左丞戴胄、给事中杜正伦于掖庭宫西门拣出数千人，尽放归。）死囚四百来归狱。（贞观六年，亲录囚徒死罪者三百九十放出归家，令明年秋来就刑。应期毕至，诏悉原之。）
翦须烧药赐功臣，李𪟝呜咽思杀身。（李𪟝尝疾，医云：得龙须烧灰，方可疗之。太宗自翦须烧灰赐之，服讫而愈，𪟝叩头泣涕而谢。）含血吮创抚战士，思摩奋呼（一作身）乞效死，（李思摩尝中矢，太宗亲为吮血。）
则知不独善战善乘时，（一本无则知二字。）以心感人人心归。尔来一百九十载，天下至今歌舞之。
歌七德，舞七德。圣人有作（一作祚）垂无极，岂徒耀神武，
岂徒夸圣文。太宗意在陈王业，王业艰难示子孙。
[页]卷,册....[4690]426,13
第90笔
　　　　新乐府　法曲（一本此下有歌字）　美列圣，正华声也。　白居易
法曲法曲歌大定，积德重熙有余庆，永徽之人舞而咏。（永徽之时，有贞观遗风，故高宗制一戎大定乐曲。）法曲法曲舞霓裳，
政和世理音洋洋，开元之人乐且康。（霓裳羽衣曲起于开元，盛于天宝也。）法曲法曲歌堂堂，堂堂之庆垂无疆。
中宗肃宗复鸿业，唐祚中兴万万叶。（永隆元年，太常李嗣贞善审音律，能知兴衰。云，近者乐府有堂堂之曲，再言者，唐祚再兴之兆。）法曲法曲合夷歌，夷声邪乱华声和。
以乱干和天宝末，明年胡尘犯宫阙，（法曲虽似失雅音，盖诸夏之声也，故历朝行焉。明皇虽雅好度曲，然未尝使蕃汉杂奏。天宝十三载，始诏诸道调法曲，与胡部新声合作，识者深异之。明年冬，安禄山反。）乃知法曲本华风。苟能审音与政通，
一从胡曲相参错。不辨兴衰与哀乐，愿求牙旷正华音，不令夷夏相交侵。
[页]卷,册....[4690]426,13
第91笔
　　　　新乐府　二王后　明祖宗之意也[4690]　白居易
二王后，彼何人。介公酅公为国宾，周武隋文之子孙。
古人有言天下者，非是一人之天下。周亡天下传于隋，隋人失之唐得之。
唐兴十叶岁二百，介公酅公世为客。明堂太庙朝享时，引居宾位备威仪。
备威仪，助郊祭。高祖太宗之遗制，不独兴灭国，
不独继绝世。欲令嗣位守文君，亡国之孙取为戒。
[页]卷,册....[4691]426,13
第92笔
　　　　新乐府　海漫漫　戒求仙也　白居易
海漫漫，直下无底傍无边。云涛烟浪最深处，人传中有三神山。
山上多生不死药，服之羽化为天仙。秦皇汉武信此语，方士年年采药去。
蓬莱今古但闻名，烟水茫茫无觅处。海漫漫，风浩浩。
眼穿不见蓬莱岛，不见蓬莱不敢归。童男丱女舟中老，徐福文成多诳诞。
上元太一虚祈祷，君看骊山顶上茂陵头。毕竟悲风吹蔓草，何况玄元圣祖五千言。
不言药，不言仙，不言白日升青天。
[页]卷,册....[4691]426,13
第93笔
　　　　新乐府　立部伎　刺雅乐之替也　白居易
　　太常选坐部伎，无性识者退入立部伎。又选立部伎，绝无性识者退入
　　雅乐部，则雅乐可知矣。
立部伎，鼓笛諠。舞双剑，跳七丸。
袅巨索，掉长竿。太常部伎有等级，堂上者坐堂下立。
堂上坐部笙歌清，堂下立部鼓笛鸣。笙歌一声（一作曲）众侧耳，鼓笛万曲无人听。
立部贱，坐部贵。坐部退为立部伎，击鼓吹笙和杂戏。
立部又退何所任，始就乐悬操雅音。雅音替坏一至此，长令尔辈调宫征。
圆丘后土郊祀时，言将此乐感神祇。欲望凤来百兽舞，何异北辕将适楚。
工师愚贱安足云，太常三卿尔何人。
[页]卷,册....[4691]426,13
第94笔
　　　　新乐府　华原磬　刺乐工非其人也　白居易
　　天宝中，始废泗滨磬，用华原石代之。询诸磬人，则曰：故老云，泗
　　滨磬下，调之不能和，得华原石考之乃和，由是不改。
华原磬，华原磬，古人不听今人听。泗滨石，
泗滨石，今人不击古人击。今人古人何不同，用之舍之由乐工。
乐工虽在耳如壁，不分清浊即为聋。梨园弟子调律吕，知有新声不如古。
古称浮磬出泗滨，立辨致死声感人。宫悬一听华原石，君心遂忘封疆臣。
果然胡寇从燕起，武臣少肯封疆死。始知乐与时政通，岂听铿锵而已矣。
磬襄入海去不归，长安市儿为乐师。华原磬与泗滨石，清浊两声（一作音）谁得知。
[页]卷,册....[4692]426,13
第95笔
　　　　新乐府　上阳白发人（一无白发字）　愍怨旷也　白居易
　　天宝五载已后，杨贵妃专宠，后宫人无复进幸矣。六宫有美色者，辄
　　置别所，上阳是其一也。贞元中，尚存焉。
上阳人，红颜暗老白发新。绿衣监使守宫门，一闭上阳多少春。
玄宗末岁初选入，入时十六今六十。同时采择百余人，零落年深残此身。
忆昔吞悲别亲族，扶入车中不教哭。皆云入内便承恩，脸似芙蓉胸似玉。
未容君王得见面，已被杨妃遥侧目。妒令潜配上阳宫，一生遂向空房宿。
宿空房（一作床），秋夜长，夜长无寐天不明。耿耿残灯背壁（一作照背）影，
萧萧暗雨打窗声。春日迟，日迟独坐天难暮，宫莺百啭愁厌闻。
梁燕双栖老休妒，莺归燕去长悄然。春往秋来不记年，唯向深宫望明月。
东西四五百回圆，今日宫中年最老，大家遥赐尚书号。小头鞋履窄衣裳，
青黛点眉眉细长，外人不见见应笑，天宝末年时世妆。上阳人，苦最多。
少亦苦，老亦苦，少苦老苦两如何。君不见昔时吕向（一作尚）美人赋，（天宝末，有密采艳色者，当时号花鸟使。吕向献美人赋以讽之。）
又不见今日上阳（一本此下有宫人字）白发歌。
[页]卷,册....[4692]426,13
第96笔
　　　　新乐府　胡旋女　戒近习也（天宝末，康居国献之。）　白居易
胡旋女，胡旋女，心应弦，手应鼓。
弦鼓一声双（一作两）袖举，回雪飘飖转蓬舞。左旋右转不知疲，千匝万周[4892]无已时。
人间物类无可比，奔车轮缓旋风迟。曲终再拜谢天子，天子为之微启齿。
胡旋女，出康居，徒劳东来万里余。中原自有胡旋者，
斗妙争能尔不如。天宝季年时欲变，臣妾人人学圜转。中有太真外禄山，
二人最道能胡旋。梨花园中册作妃，金鸡障下养为儿。禄山胡旋迷君眼，
兵过黄河疑未反。贵妃胡旋惑君心，死弃马嵬念更深。从兹地轴天维转，
五十年来制不禁。胡旋女，莫空舞，数唱此歌悟明主。
[页]卷,册....[4693]426,13
第97笔
　　　　新乐府　新丰折臂翁（一无新丰字）　戒边功也　白居易
新丰老翁八十八，头鬓眉须皆似雪。玄孙扶向店前行，左（一作右）臂凭肩右（一作左）臂折。
问翁臂折来几年，兼问致折何因缘。翁云贯属新丰县，生逢圣代无征战。
惯听梨园歌管声，（一作唯听骊宫歌吹声。）不识旗枪与弓箭。无何天宝大征兵，户有三丁点一丁。
点得（一作里胥）驱将（一作向）何处去，五月万里云南行。闻（一作传）道云南有沪水，椒花落时瘴烟起。
大军徒涉水如汤，未过（一作战）十人二三死。村南村北哭声哀（一作悲），儿别爷娘夫别妻。
皆云前后征蛮者，千万人行无一回。是时翁年二十四，兵部牒中有名字。
夜深不敢使人知，偷将（一作自把）大石搥折臂。张弓簸旗俱不堪，从兹始免征云南。
骨碎筋伤非不苦，且图拣退归乡土。此臂折来（一作臂折）六十年，一肢虽废一身全。
至今风雨阴寒夜，直到天明痛不眠。痛不眠，终不悔。
且喜老身今独在，不然当时沪水头，身死魂孤骨不收，应作云南望乡鬼，
万人冢上哭呦呦。（云南有万人冢，即鲜于仲通、李密曾覆军之所也。）老人言，君听取。君（一作何）不闻开元宰相宋开府，
不赏边功防黩武，（开元初，突厥数寇边，时天武军牙将郝灵筌出使，因引特勒回鹘部落，斩突厥默啜，献首于阙下，自谓有不世之功。时宋璟为相，以天子年少好武，恐徼功者生心，痛抑其〔赏〕（党）。逾年，始授郎将，灵筌遂恸哭呕血而死也。）又不闻天宝宰相杨国忠，欲求恩幸立边功，边功未立生人怨。
请[4693]问新丰折臂翁，（天宝末，杨国忠为相。重搆阁罗凤之役，募人讨之，前后发二十余万众，去无返者。又捉人连枷赴役，天下怨哭，人不聊生，故禄山得乘人心而盗天下。元和初，折臂翁犹存，因备歌之。）
[页]卷,册....[4694]426,13
第98笔
　　　　新乐府　太行路　借夫妇以讽君臣之不终也　白居易
太行之路能摧车，若比人（一作君）心是坦途。巫峡之水能覆舟，若比人（一作君）心是安流。
人（一作君）心好恶苦不常，好生毛羽恶生（一作成）疮。与君结发未五载，岂期牛女为参商。
古称色衰相弃背，当时美人犹怨悔。何况如今鸾镜中，妾颜未改君心改。
为君熏衣裳，君闻兰麝不馨香。为君盛（一作事）容饰，君看金（一作珠）翠无颜色。
行路难，难重陈，人生莫作妇人身，百年苦乐由他人。
行路难，难于山，险于水，不独人间（一作家）夫与妻。
近代君臣亦如此，君不见左纳言，右纳史，朝承恩，
暮赐死。行路难，不在水，不在山，
只在人情（一作心）反复间。
[页]卷,册....[4694]426,13
第99笔
　　　　新乐府　司天台　引古以儆今也　白居易
司天台，仰观俯察天人际。羲和死来职事废，官不求贤空取艺。
昔闻西汉元成间，上陵下替谪见天。北辰微暗少光色，四星煌煌如火赤。
耀芒动角射三台，上台（一作半见）半灭中台坼。是时非无太史官，眼见心知不敢言。
明朝趋入明光殿，唯奏庆云寿星见。天文时变两如斯，九重天子不得知。
不得知，安用台高百尺为。
[页]卷,册....[4694]426,13
第100笔
　　　　新乐府　捕蝗　刺长吏也　白居易
捕蝗捕蝗谁家子，天热日长饥欲死。兴元兵后（一作久，一作革）伤阴阳，和气蛊蠹化为蝗。
始自两河及三辅，[4694]荐食如蚕飞似雨。雨飞蚕食千里间，不见青苗空赤土。
河南长吏言忧农，课人昼夜捕蝗虫。是时粟斗钱三百，蝗虫之价与粟同。
捕蝗捕蝗竟何利，徒使饥人重劳费。一虫虽死百虫来，岂将人力定（一作竞）天灾。
我闻古之良吏有善政，以政驱蝗蝗出境。又闻贞观之初道欲昌，文皇仰天吞一蝗。
一人有庆兆民赖，是岁虽蝗不为害。（贞观二年太宗吞蝗虫事，见贞观实录。）
[页]卷,册....[4695]426,13
第101笔
　　　　新乐府　昆明春（一本此下有水满字）　思王泽之广被也（贞元中始涨泛）　白居易
昆明春，昆明春。春池岸古春流新，影浸南山青滉瀁。
波沈西日红奫沦，往年因旱池枯竭（一作灵池竭）。龟尾曳涂鱼喣沫，诏开八（一作分）水注恩波。
千介万鳞同日活，今来净绿水照天。游鱼鱍鱍莲田田，洲香杜若抽心短。
沙暖鸳鸯铺翅眠，动植飞沈皆遂性（一作性遂）。皇泽如春无不被，渔者仍丰网罟资。
贫人久（一作又）获菰蒲利，诏以昆明近帝城。官家不得收其征，菰蒲无租鱼无税，
近水之人感君惠。感君惠，独何人，吾闻率土皆王民。
远民何疏近何亲，愿推此惠及天下。无远无近同（一作皆）欣欣，吴兴山中罢榷茗。
鄱阳坑里休封（一作税）银，天涯地角无禁利，熙熙同似昆明春。
[页]卷,册....[4695]426,13
第102笔
　　　　新乐府　城盐州　美圣谟而诮边将也（贞元壬申岁，特诏城之。）　白居易
城盐州，城盐州，城在五原原上头。蕃东节度钵阐布，
忽见新城当要路，金鸟飞传赞普闻。建牙传箭集群臣，君臣赪面有忧色，
皆言勿谓唐无人。自筑盐州十余载，左衽毡裘不犯塞，昼牧牛羊夜捉生。
长去新城百里外，诸边急警劳戍人，唯此一道无烟尘。灵夏潜安谁复辨，
秦原暗通何处见。鄜州驿路好马来，长安药肆黄蓍贱。城盐州，
盐州未城天子忧。德宗按图自定计，非关将略与庙谋。吾闻高宗中宗世，
北虏猖狂[4695]最难制。韩公创筑受降城，三城鼎峙屯汉兵。东西亘绝数千里，
耳冷不闻胡马声。如今边将非无策，心笑韩公筑城壁。相看养寇为身谋，
各握强兵固恩泽。愿分今日边将恩，褒赠韩公封子孙。谁能将此盐州曲，
翻作歌词闻至尊。
[页]卷,册....[4696]426,13
第103笔
　　　　新乐府　道州民　美（一有贤字）臣遇明主也　白居易
道州民，多侏儒。长者不过三尺余，市作矮奴年进送，
号为道州任土贡。任土贡，宁若斯，不闻使人生别离，
老翁哭孙母哭儿。一自阳城来守郡，不进矮奴频诏问。城云臣按六典书，
任土贡有不贡无。道州水土所生者，只有矮民无矮奴。吾君感悟玺书下，
岁贡矮奴宜悉罢。道州民，老者幼者何欣欣。父兄子弟始相保，
从此得作良人身。道州民，民到于今受其赐。欲说使君先下泪，
仍恐儿孙忘使君，生男多以阳为字。
[页]卷,册....[4696]426,13
第104笔
　　　　新乐府　驯犀　感为政之难终也（贞元丙子岁，南海进驯犀，诏纳苑中。至十三年冬大寒，驯犀死矣。）　白居易
驯犀驯犀通天犀，躯貌骇人角骇鸡。海蛮闻有明天子，驱犀乘传来万里。
一朝得谒大明宫，欢呼拜舞自论功。五年驯养始堪献，六译语言方得通。
上嘉人兽俱来远，蛮馆四方犀入苑。秣以瑶刍锁以金，故乡迢递君门深。
海鸟不知钟鼓乐，池鱼空结江湖心。驯犀生处南方热，秋无白露冬无雪。
一入上林三四年，又逢今岁苦寒月。饮冰卧霰苦踡跼，角骨冻伤鳞甲蹜。
驯犀死，蛮儿（一作童）啼。向阙再拜颜色低，奏乞生归本国去，
恐身冻死似驯犀。君不见建中初，驯象生还放（一作故）林邑。（建中元年，诏尽出苑中驯象，放归南方也。）君不见贞元年末，
驯犀冻死蛮儿泣。所嗟建中异贞元，象生犀死何足言。
[页]卷,册....[4696]426,13
第105笔
　　　　新乐府　五弦弹　恶郑之夺雅也　白居易
五弦弹，五弦弹，听者倾耳心寥寥。赵璧知君入骨爱，
五弦一一为君调。第一第二弦索索，秋风拂松疏韵落。第三第四弦泠泠，
夜鹤忆子笼中鸣。第五弦声最掩抑，陇水冻咽流不得。五弦并奏君试听，
凄凄切切复铮铮。铁击珊瑚一两曲，冰泻玉盘千万声。铁声杀，
冰声寒。杀声入耳肤血憯，寒气中人肌骨酸。曲终声尽欲半日，
四坐相对愁无言。座中有一远方士，唧唧咨咨声不已。自叹今朝初得闻，
始知孤负平生耳。唯忧赵璧白发生，老死人间无此声。远方士，
尔（一作耳）听五弦信为美，吾闻正始之音不如是。正始之音其若何，朱弦疏越清庙歌。
一弹一唱再三叹，曲澹节稀声不多。融融曳曳召元气，听之不觉心平和。
人情重今多贱古，古琴（一作瑟）有弦人不抚。更（一作自）从赵璧艺成来，二十五弦不如五。
[页]卷,册....[4697]426,13
第106笔
　　　　新乐府　蛮子朝　刺将骄而相备位也　白居易
蛮子朝，泛皮船兮渡绳桥。来自巂州道路遥，入界先经蜀川（一作道）过，
蜀将收功先表贺。臣闻云南六诏蛮，东连牂牁西连（一作接）蕃。六诏星居初琐碎，
合为一诏渐强大。开元皇帝虽圣神，唯蛮倔强不来宾。鲜于仲通六万卒，
征蛮一阵全军没。至今西洱河岸边，箭孔刀痕满枯骨。（天宝十三载，鲜于仲通统兵六万，讨云南王合罗凤于西洱河，全军覆没也。）谁知今日慕华风，
不劳一人蛮自通。诚由陛下休明德，亦赖微臣诱谕功。德宗省（一作看）表知如此，
笑令中使迎蛮子。蛮子导从者谁何，摩挲俗羽双隈伽。清平官持赤藤杖，
大将军击金呿嗟。异牟寻男寻合劝，特敕召封延英殿。上心贵在怀远蛮，
引临玉座近天颜。冕旒不垂亲劳，赐衣赐食移时对。移时对，
不可得，大臣相看有羡色。可怜宰相拖紫佩金章，朝日唯闻对一刻。
[页]卷,册....[4697]426,13
第107笔
　　　　新乐府　骠国乐　欲王化之先迩后远也（贞元十七年来献之）　白居易
骠国乐，骠国乐，出自大海西南角。雍羌之子舒难陀，
来献南音奉（一作举）正朔。德宗立仗御紫庭，黈纩不塞为尔听。玉螺一吹椎髻耸，
铜鼓一（一作千）击文身踊。珠缨炫转星宿摇，花鬘斗薮龙蛇动。曲终王子启圣人，
臣父愿为唐外臣。左右欢呼何翕习，至尊德广之所及。须臾百辟诣合门，
俯伏拜表贺至尊。伏见骠人献新乐，请书国史传子孙。时有击壤老农父，
暗测君心闲独语。闻君政化甚圣明，欲感人心致太平。感人在近不在远，
太平由实非由声。观身理国国可济，君如心兮民如体。体生疾苦心憯凄，
民得和平君恺悌。贞元之民若未安，骠乐虽闻君不欢。贞元之民苟无病，
骠乐不来君亦圣。骠乐骠乐徒喧喧，不如闻此刍荛言。
[页]卷,册....[4698]426,13
第108笔
　　　　新乐府　缚戎人　达穷民之情也　白居易
缚戎人，缚戎人，耳（一作口）穿面破驱入秦。天子矜怜不忍杀，
诏徙东南吴与越。黄衣小使录姓名，领出长安乘递行。身被金创面多瘠，
扶病徒行日一驿。朝餐饥渴费杯盘，夜卧腥臊污床席。忽逢江水忆交河，
垂手齐声（一作唱）呜咽歌。其中一虏语诸虏，尔苦非多我苦多。同伴行人因借问，
欲说喉中气愤愤。自云乡管（一作贯）本凉原，大历年中没落蕃。一落蕃中四十载，
遣（一作身）著皮裘系毛带。唯许正朝（一作朔）服汉仪，敛衣整巾潜（一作双）泪垂。誓心密定归乡计，
不使蕃中妻子知。（有李如暹者，蓬子将军之子也，尝没蕃中。自云：蕃法，唯正岁一日，许唐人之没蕃者服唐衣冠。由是悲不自胜，遂密定归计也。）暗思幸有残筋力（一作骨），更恐年衰归不得。蕃候严兵鸟不飞，
脱身冒死奔逃归。昼伏宵行经大漠，云阴月黑风沙恶。惊藏青冢寒草疏，
偷渡黄河夜冰薄。忽闻汉军[4698]鼙鼓声，路傍走出再拜迎。游骑不听能汉语，
将军遂缚作蕃生。配向东（一作江）南卑湿地，定（一作岂）无存恤空防备。念此吞声仰诉天，
若为辛苦度残年。凉原乡井不得见，胡地妻儿虚弃捐。没蕃被囚思汉土，
归汉被劫为蕃虏。早知如此悔归来，两地宁如一处苦。缚戎人，
戎人之中我苦辛。自古此冤应未有，汉心汉语吐蕃身。
[页]卷,册....[4699]426,13
第109笔
　　　　新乐府　骊宫高　美天子重惜人之财力也　白居易
高高骊山上有宫，朱楼紫殿三四重。迟迟兮春日，玉甃暖兮温泉溢。
袅袅兮秋风，山蝉鸣兮宫树红。翠华不来岁月久，墙有衣兮瓦有松。
吾君在位已五载，何不一幸乎（一作于）其中。西去都门（一作城）几多地，吾君不游（一作来）有深（一作深有）意。
一人出兮不容易，六宫从兮百司备。八十一车千万骑，朝有宴饫暮有赐。
中人之产数百家，未足充君一日费。吾君修己人不知，不自逸兮不自嬉。
吾君爱人人不识，不伤财兮不伤（一作夺）力。骊宫高兮高入云，君之来兮为一身，
君之不来兮为（一本此下有千字）万人（一作民）。
[页]卷,册....[4700]427,13
第110笔
　　　　新乐府　百炼镜　辨皇王鉴也　白居易
百炼镜（一本叠此三字），镕范非常规。日辰处所（一作置处）灵且祇（一作奇），江心波上舟中铸。
五月五日日午时，琼粉金膏磨莹已，化为一片秋潭水。镜成将献蓬莱宫，
扬州长吏（一作史）手自封，（一作钿函金匣锁几重。）人间臣妾不合照（一作用）。背有九五飞天龙，人人呼为天子镜。
我有一言闻太宗，太宗常以人为镜，鉴古鉴今不鉴容。四海安危居掌内，
百王治乱悬心中。乃知天子别有镜，不是扬州百炼铜。
[页]卷,册....[4700]427,13
第111笔
　　　　新乐府　青石　激忠烈也[4700]　白居易
青石出自蓝田山，兼车运载来长安。工人磨琢欲何用，石不能言我代言。
不愿作人家墓前神道碣，坟土未干名已灭。不愿作官家道旁德政碑，不镌实录镌虚辞。
愿为颜氏段氏（一作段氏颜氏）碑，雕镂太尉与太师。刻此（一作用）两片坚贞质，状彼二人忠烈姿。
义心如石屹不转，死节如石（一作名流）确不移。如观奋击朱泚日，似见叱诃希烈时。
各于其上题名谥（一作字），一置高山一沈水。陵谷虽迁碑（一作碣）独（一作犹）存，骨化为尘名不死。
长使不忠不烈臣，观碑改节慕为人。慕为人，劝事君。
[页]卷,册....[4701]427,13
第112笔
　　　　新乐府　两朱阁　刺佛寺寖多也　白居易
两朱阁，南北相对起。借问何人家，贞元双帝子。
帝子吹箫双得仙，五云飘飖飞（一作迎）上天。第宅亭台不将去，化为佛寺在人间。
妆合伎楼何寂静，柳似舞腰池似镜。花落黄昏悄悄时，不闻歌（一作鼓）吹闻钟磬。
寺门敕牓金字书，尼院佛庭宽有余。青苔明月多闲地，比屋疲（一作齐）人无处居。
忆昨平阳宅初置，吞并平人几家地。仙去双双作梵宫，渐恐人间（一作家）尽为寺。
[页]卷,册....[4701]427,13
第113笔
　　　　新乐府　西凉伎　刺封疆之臣也　白居易
西凉伎，（一本下叠西凉伎三字。）假面胡人假狮子。刻木为头丝作尾，金镀眼睛银帖齿。
奋迅毛衣摆双耳，如从流沙来万里。紫髯深目两（一作羌）胡儿，鼓舞跳粱前致辞。
应似（一作道是）凉州未陷日，安西都护进来时。须臾云得新消息，安西路绝归不得。
泣向狮子涕双垂，凉州陷没知不知。狮子回头向西望，哀吼一声观者悲。
贞元边将爱此曲，醉坐笑看看不足。娱（一作享）宾犒士宴监（一作三）军，狮子胡儿长在目。
有一征夫年七十，见弄凉州低面泣。泣罢敛手白将军，主忧臣辱昔所闻。
自从天宝兵戈起，犬戎日夜吞西鄙。凉州陷来四十[4701]年，河陇侵将七（一作九）千里。
平时安西万里疆，今日边防在凤翔。（平时，开远门外立堠云，去安西九千九百里，以示戍人不为万里行，其实就盈数也。今蕃汉使往来，悉在陇州交易也。）缘边空屯十万卒，饱食温（一作厚）衣闲过日。
遗民肠断在凉州，将卒相看无意收。天子每（一作长）思长痛惜，将军欲说合惭羞。
奈何仍看西凉（一作凉州）伎，取笑资欢无所愧。纵无智力未能收，忍取西凉弄为戏。
[页]卷,册....[4702]427,13
第114笔
　　　　新乐府　八骏图　戒奇物惩佚游也　白居易
穆王八骏天马驹，后人爱之写为图。背如龙兮颈如象（一作鸟），骨耸筋高脂（一作肌）肉壮（一作少）。
日行万里疾（一作速）如飞，穆王独乘何所之。四荒八极蹋欲遍，三十二蹄无歇时。
属车轴折趁不及，黄屋草生弃若遗。瑶池西赴王母宴，七庙经年不亲荐。
璧台南与盛姬游，明堂不复朝诸侯。白云黄竹歌声动，一人荒乐万人愁。
周从后稷至文武，积德累功世勤苦。岂知才及四（一作五）代孙，心轻王业如灰土。
由来尤物不在大，能荡君心则为害。文帝却之不肯乘，千里马去汉道兴。
穆王得之不为戒，八骏驹（一作千里马）来周室坏。至今此物尚（一作世）称珍，不知房星之精下为怪。
八骏图，君莫爱。
[页]卷,册....[4702]427,13
第115笔
　　　　新乐府　涧底松　念寒也　白居易
有（一作青）松百尺大十围，生在涧底寒且卑。涧深山险人绝路，老死不逢工度之。
天子明堂欠梁木（一作栋），此（一作彼）求彼（一作此）有（一作弃）两不知。谁喻苍苍造物意，但与之材不与地。
金张世禄原宪贫（一作黄宪贤），牛衣寒贱貂蝉贵。貂蝉与牛衣，高下虽有殊。
高者未必贤，下者未必愚。君不见沈沈海底生珊瑚，历历天上种白榆。
[页]卷,册....[4702]427,13
第116笔
　　　　新乐府　牡丹芳　美天子忧农也　白居易
牡丹芳，牡丹芳，黄金蕊绽红玉房。千片赤英霞烂烂，
百枝绛点（一作燄）灯煌煌。照地初开锦绣段，当风不结兰麝囊（一作裳）。仙人琪树白无色，
王母桃花小不香。宿（一作晓）露轻盈泛紫艳，朝阳照耀生红光。红紫二色间深浅，
向背万态随低昂。映叶多情隐羞面，卧丛无力含醉妆。低娇笑容疑掩口，
凝思怨人如断肠。秾姿贵彩信奇绝，杂卉乱花无比方。石竹金钱何细碎，
芙蓉芍药苦寻常。遂使王公与卿士，游花冠盖日相望。庳车软舆贵公主（一作子），
香衫细马豪家郎。卫公宅静闭东院，西明寺深开北廊。戏蝶双舞看人（一作花）久，
残莺一声春（一作娇）日长。共愁日照芳难驻，仍张帷（一作罗）幕垂阴凉。花开花落二十日，
一城之人皆若狂。三代以还文胜质，人心重华不重实。重华直至牡丹芳，
其来有渐非今日。元和天子忧农桑，恤下动天天降祥。去岁嘉禾生九穗，
田中寂寞无人至。今年瑞麦分两岐，君心独喜无人知。无人知，
可叹息。我愿暂求造化力，减却牡丹妖艳色。少回卿士爱（一作士女看）花心，
同似（一作助）吾君忧（一作爱）稼穑。
[页]卷,册....[4703]427,13
第117笔
　　　　新乐府　红线毯　忧蚕桑之费也　白居易
红线毯，择茧缲丝清水煮。拣（一作练）丝练线红蓝染，染为红线红于蓝（一作花）。
织作披香殿上毯，披香殿广十丈余。红线织成可殿铺，彩丝茸茸香拂拂。
线软花虚不胜物，美人蹋上歌舞来。罗袜绣鞋随步没，太原毯涩毳缕硬。
蜀都褥薄锦花冷，不如此毯温且柔。年年十月来宣州，宣城太守加样织。
自谓为臣能竭力，百夫同担进宫中。线厚丝多卷不得，宣城太守知不知。
一丈毯（一本此下有用字），千两丝。地不知寒人要暖，少夺人衣作地衣。（贞元中，宣州进开样加丝毯。）
[页]卷,册....[4703]427,13
第118笔
　　　　新乐府　杜陵叟　伤农夫之困也　白居易
杜陵叟，杜陵居，岁种薄田一顷余。三月无雨旱风起，
麦苗不秀多黄死。九月降霜秋早寒，禾穗未熟皆青干。长吏明知不申破，
急敛暴征求考课。典桑卖地纳官租，明年衣食将何如。剥我身上帛，
夺我口中粟。虐人害物即豺狼，何必钩爪锯牙食人肉。不知何人奏皇帝，
帝心恻隐知人（一作八）弊。白麻纸上书德音，京畿尽放今年税。昨日里胥方到门，
手持尺牒牓乡村。十家租税九家毕，虚受吾君蠲免恩。
[页]卷,册....[4704]427,13
第119笔
　　　　新乐府　缭绫　念女工之劳也　白居易
缭绫缭绫何所似，不似罗绡与纨绮。应似天台山上月明（一作明月）前，四十五尺瀑布泉。
中有文章又奇绝，地铺白烟花簇雪。织者何人衣者谁，越溪寒女汉宫姬。
去年中使宣口敕，天上取样人间织。织为云外秋雁行，染作江南春水色。
广裁衫袖长制裙，金斗熨波刀翦纹。异彩奇文相隐映，转侧看花花不定。
昭阳舞人恩正深，春衣一对直千金。汗沾粉污不再著，曳土蹋泥无惜心。
缭绫织成费功绩，莫比寻常缯与帛。丝细缲多女手疼，扎扎千声不盈尺。
昭阳殿里歌舞人，若见织时应也（一作合）惜。
[页]卷,册....[4704]427,13
第120笔
　　　　新乐府　卖炭翁　苦官（一作宫）市也　白居易
卖炭翁，伐薪烧炭南山中。满面尘灰烟火色，两鬓苍苍十指黑。
卖炭得钱何所营，身上衣裳口中食。可怜身上衣正单，心忧炭贱愿天寒。
夜来城上一尺雪，晓驾炭车辗冰辙。牛困人饥日已高，市南门外泥中歇。
翩翩两骑（一作两骑翩翩）来是谁，黄衣使者白衫儿。手把文书口称敕，回车叱牛牵向北。
一车炭，（一本此下有重字。）千余斤，官使驱将惜不得。半匹红纱一丈绫，
系向牛头充炭直。
[页]卷,册....[4704]427,13
第121笔
　　　　新乐府　母子别　刺新间旧也　白居易
母子别，子别母，白日无光哭声苦。关西骠骑大将军，
去年破虏新策勋，敕赐金钱二百万，洛阳迎得如花人。新人迎来旧人弃，
掌（一作堂）上莲花眼中刺。迎新弃旧未足悲，悲在君家留两儿。一始扶行一初坐，
坐啼行哭牵人衣。以汝夫妇新燕婉，使我母子生别离。不如林中乌与鹊，
母不失雏雄伴雌。应似园中桃李树，花落随风子在（一作住）枝。新人新人听我语，
洛阳无限红楼女。但愿将军重立功，更有新人胜于汝。
[页]卷,册....[4705]427,13
第122笔
　　　　新乐府　阴山道　疾贪虏也　白居易
阴山道，阴山道，纥逻敦肥水泉好。每至戎人送（一作进）马时，
道旁千里无纤草。草尽泉枯马病羸，飞龙但印骨与皮。五十匹缣易一匹，
缣去马来无了日。养无所用去非宜，每岁死伤十六七。缣丝不足女工苦，
疏织短截充匹数。藕丝蛛网三丈余，回纥（一作回鹘）诉称无用处。咸安公主号可敦，
远为可汗平奏论。元和二年下新敕，内出金帛酬马直。仍诏江淮马价缣，
从此不令疏短织。合罗将军呼万岁，捧授金银与缣彩。谁知黠虏启贪心，
明年马多来一倍。缣渐好，马渐多。阴山虏，
奈尔何。
[页]卷,册....[4705]427,13
第123笔
　　　　新乐府　时世妆　儆戎也（一作儆将变也）　白居易
时世妆，时世妆，出自城中传四方。时世流行无远近，
不施朱面无粉。乌膏注唇唇似泥，双眉画作八字低。妍媸黑白失本态，
妆成尽似含悲啼。圆鬟无（一作垂）鬓堆（一作椎）髻样，斜红不晕赭面状。昔闻被发伊川中，
辛有见之知有戎。元和妆梳君记取，髻堆（一作椎）面赭非华风。
[页]卷,册....[4705]427,13
第124笔
　　　　新乐府　李夫人　鉴嬖惑也[4705]　白居易
汉武帝，初丧李夫人。夫人病时不肯别，死后留得生前恩。
君恩不尽念未已，甘泉殿里令写真。丹青画（一作写）出竟何益，不言不笑愁杀人。
又令方士合灵药，玉釜煎炼金𬬻焚。九华帐深夜悄悄，反魂香降夫人魂。
夫人之魂在何许，香烟引到焚香处。既来何苦不须臾，缥缈悠扬还灭去。
去何速兮来何迟，是耶非耶两不知。翠蛾髣髴平生貌，不似昭阳寝疾时。
魂之不来君心苦，魂之来兮君亦悲。背灯隔帐不得语，安用暂来还见违。
伤心不独汉武帝，自古及今皆若斯。君不见穆王三日哭，重璧台前伤盛姬。
又不见泰陵一掬泪，马嵬坡下念杨妃。纵令妍姿艳质化为土，此恨长在无销期。
生亦惑，死亦惑，尤物惑人忘不得。人非木石皆有情，
不如不遇倾城色。
[页]卷,册....[4706]427,13
第125笔
　　　　新乐府　陵园妾　怜幽闭也（一作托幽闭，喻被谗遭黜也。）　白居易
陵园妾，颜色如花命如叶。命如叶薄将奈何，一奉寝宫年月多。
年月多，时光换，春愁秋思知何限。青丝发落丛鬓疏，
红玉肤销系裙慢（一作缦）。忆昔宫中被妒猜，因谗得罪配陵来。老母啼呼趁车别，
中宫监送锁门回。山宫一闭无开口，未死此身（一作此身未死）不令出。松门到晓月裴回，
柏城尽日风萧瑟。松门柏城幽闭深，闻蝉听燕感光阴。眼看菊蕊重阳泪，
手把梨花寒食心。把花掩泪无人见，绿芜墙绕青苔院。四季徒支妆粉钱，
三（一作一）朝不识君王面。遥想六宫奉至尊，宣徽雪夜浴堂春。雨露之恩不及者，
犹闻不啻三千人。三千人（一无三字），我尔君恩何厚薄。愿令轮转直陵园，
三岁一来均苦乐。
[页]卷,册....[4706]427,13
第126笔
　　　　新乐府　盐商妇　恶幸人也　白居易
盐商妇，多金帛，不事田农与蚕绩。南北东西不失家，
风水为乡船作宅。本是扬州小家女，嫁得西江大商[4706]客。绿鬟富（一作溜）去金钗多，
皓腕肥来银钏窄。前呼苍头后叱婢，问尔因何得如此。婿作盐商十五年，
不属州县属天子。每年盐利入官时，少入官家多入私。官家利薄私家厚，
盐铁尚书远不知。何况江头鱼米贱，红脍黄橙香稻饭。饱食浓妆倚柁楼，
两朵红腮花欲绽。盐商妇，有幸嫁盐商。终朝美饭食，
终岁好衣裳。好衣美食来何（一作有来）处，亦须惭愧桑弘羊。桑弘羊，
死已久，不独汉时今亦有。
[页]卷,册....[4707]427,13
第127笔
　　　　新乐府　杏为梁　刺居处僭也　白居易
杏为梁，桂为柱。何人堂室李开府，碧砌红轩色未干，
去年身殁今移主。高其墙，大其门。谁家第宅卢将军，
素泥朱版光未灭，今日官收别赐人。开府之堂将军宅，造未成时头已白。
逆旅重居逆旅中，心是主人身是客。更有愚夫念身后，心虽甚长计非久。
穷奢极丽越规模，付子传孙令保守。莫教门外过客闻，抚掌回头笑杀君。
君不见马家宅，尚犹存，宅门题作奉诚园。君不见魏家宅，
属他人，诏赎赐还五代孙。（元和四年，诏特以官钱赎魏征胜业坊中旧宅。以还其后孙，用奖忠俭。）俭存奢失今在目，安用高墙围大屋。
[页]卷,册....[4707]427,13
第128笔
　　　　新乐府　井底引银缾　止淫奔也　白居易
井底引银缾，银缾欲上丝绳绝。石上磨玉簪，玉簪欲成中央折。
缾沈簪折知奈何，似妾今朝与君别。忆昔在家为女时，人言举动有殊姿。
婵娟两鬓秋蝉翼，宛转双蛾远山色。笑随伴戏后园中，此时与君未相识。
妾弄青梅凭（一作倚）短墙，君骑白马傍垂杨。墙头马上遥相顾，一见知君即断肠。
知君断肠共君语，君指南山松柏树。感君松柏化为心，暗合双鬟逐君去。
到君家舍五六年，君家大人频有言。聘则为妻奔是妾，不堪主祀奉苹蘩。
终知君家不可住，其奈出门无去处。岂无父母在高堂，亦有亲情满故乡。
潜来更不通消[4707]息，今日悲羞归不得。为君一日恩，误妾百年身。
寄言痴小人家女，慎勿将身轻许人。
[页]卷,册....[4708]427,13
第129笔
　　　　新乐府　官牛　讽执政也　白居易
官牛官牛驾官车，浐水岸边般（一作驱）载沙。一石沙，几斤重。
朝载（一作驾）暮载将何用，载向五门官道西。绿槐阴下铺（一作填）沙堤，昨来新拜右丞相，
恐怕泥涂（一作深）污马蹄。右丞相，马蹄蹋沙虽净洁，牛领牵车欲流血。
右丞相，但能济人治国调阴阳，官牛领穿亦无妨。
[页]卷,册....[4708]427,13
第130笔
　　　　新乐府　紫毫笔　讥（一作诫）失职也　白居易
紫毫笔，尖（一作纤）如锥兮利如刀。江南石上有老兔，吃竹饮泉生紫毫。
宣城之（一作工）人采为笔，千万毛中拣（一作选）一毫。毫虽轻，功甚重。
管勒工名充岁贡，君兮臣兮勿轻用。勿轻用，将何如。
愿赐东西府御史，愿颁左右台起居。搦（一作握）管趋入黄金阙，抽毫立在白玉除。
臣有奸邪正衙奏，君有动言直笔书。起居郎，侍御史，
尔知紫毫不易致。每岁宣城进笔时，紫毫之价如金贵。慎勿空将弹失仪，
慎勿空将录制词。
[页]卷,册....[4708]427,13
第131笔
　　　　新乐府　隋堤柳　悯亡国也　白居易
隋堤柳，岁久年深尽衰朽。风飘飘兮雨萧萧，三株两株汴河口。
老枝病叶愁杀人，曾经大业年中春。大业年中炀天子，种柳成行夹流水。
西自黄河东至（一作接）淮，绿阴一千三百里。大业末年春暮月，柳色如烟絮如雪。
南幸江都恣佚游，应将此柳系龙舟。紫髯郎将护锦缆，青娥御史直迷楼。
海内财力此时竭，舟中歌笑何日休。上荒下困势不久，宗社之危如缀旒。（一本此下有：炀天子，自言欢乐殊未极，岂知明年正朔归武德三句。）
炀天子，自言福祚长无穷，岂知皇子封酅公。龙舟未过彭城合，
义旗已入长安宫。萧墙祸生人事变，晏驾不得[4708]归秦中。土坟数尺何处葬，
吴公台下多悲风。二百年来汴河路，沙草和烟朝复暮。后王何以鉴前王，
请看隋堤亡国树。
[页]卷,册....[4709]427,13
第132笔
　　　　新乐府　草茫茫　惩厚葬也　白居易
草茫茫，土苍苍。苍苍茫茫在何处，骊山脚下秦皇墓。
墓中下涸二重泉，当时自以为深固。下流水银象江海，上缀珠光作乌兔。
别为天地于其间，拟将富贵随身去。一朝盗掘坟陵破，龙椁神堂三月火。
可怜宝玉归人间，暂借泉中买身祸。奢者狼藉俭者安，一凶一吉在眼前。
凭君回首向南望，汉文葬在霸陵原。
[页]卷,册....[4709]427,13
第133笔
　　　　新乐府　古冢狐　戒艳色也　白居易
古冢狐，妖且老，化为妇人颜色好。头变云鬟面变妆，
大尾曳作长红裳。徐徐行傍荒村路，日欲暮时人静处。或歌或舞或悲啼，
翠眉不举花颜（一作钿）低。忽然一笑千万态，见者十人八九迷。假色迷人犹若是，
真色迷人应过此。彼真此假俱迷人，人心恶假贵重真。狐假女妖害犹浅，
一朝一夕迷人眼。女为狐媚害即（一作则，一作却）深，日长月增（一作日增月长）溺人心。何况褒妲之色善蛊惑，
能丧人家覆人国。君看为害浅深间，岂将假色同真色。
[页]卷,册....[4709]427,13
第134笔
　　　　新乐府　黑潭龙　疾贪吏也　白居易
黑潭水深黑如墨，传有神龙人不识。潭上驾屋官立祠，龙不能神人神（一作异）之。
丰凶水旱与疾疫，乡里皆言龙所为。家家养豚漉清酒，朝祈暮赛依巫口。
神之来兮风飘飘，纸钱动兮锦伞摇。神之去兮风亦静，香火灭兮杯盘冷。
肉堆潭岸石，酒泼庙前草。不知龙神享几多，林鼠山狐长醉饱。
狐何幸，豚何辜，年年杀[4709]豚将𫗪狐。狐假龙神食豚尽，
九重泉底龙知无。
[页]卷,册....[4910]427,13
第135笔
　　　　新乐府　天可度　恶诈人也　白居易
天可度，地可量，唯有人心不可防。但见丹诚赤如血，
谁知伪言巧似簧。劝君掩鼻君莫掩，使君夫妇为参商。劝君掇蜂君莫掇，
使君父子成豺狼。海底鱼兮天上鸟，高可射兮深可钓。唯有人心相对时，
咫尺之间不能料。君不见李义府之辈笑欣欣，笑中有刀潜杀人。阴阳神变皆可测，
不测人间笑是瞋。
[页]卷,册....[4710]427,13
第136笔
　　　　新乐府　秦吉了　哀冤民也　白居易
秦吉了，出南中。彩毛青黑花颈红，耳聪心慧舌端巧，
鸟语人言无不通。昨日长爪鸢，今朝大觜乌。鸢捎乳燕一窠（一作巢）覆，
乌琢母鸡双眼枯。鸡号堕地燕惊（一作已）去，然后拾卵攫其雏。岂无雕与鹗，
嗉中肉饱不肯搏。亦有鸾鹤群，闲立高飏如不闻。秦吉了，
人云尔是能言鸟，岂（一作尔）不见鸡燕之冤苦。吾闻凤皇百鸟主，尔竟不为凤皇之前致一言（一作词），
安用噪噪（一作嗏嗏）闲言语。
[页]卷,册....[4710]427,13
第137笔
　　　　新乐府　鸦九剑　思决壅也　白居易
欧冶子死千年后，精灵暗授张鸦九鸦。九铸剑吴山中，天与日时神借功。
金铁腾精火翻燄，踊跃求为镆邪剑。剑成未试十余年，有客持金买一观。
谁知闭（一作开）匣长思用，三尺青蛇不肯蟠。客有心，剑无口。
客代剑言告（一作报）鸦九，君勿矜我玉可切。君勿夸我钟可刜，不如持我决浮云。
无令漫漫蔽白日，为君使无私之光及万物，蛰虫昭苏萌草（一作芽）出。
[页]卷,册....[4710]427,13
第138笔
　　　　新乐府　采诗官　监前王乱亡之由也[4710]　白居易
采诗官，采诗听歌导人言。言者无罪闻者诫，下流上通上下泰。
周灭秦兴至隋氏，十代采诗官不置。郊庙登歌赞君美，乐府艳词（一作调）悦君意。
若求兴（一作讽）谕规刺言，万句千章无一字。不是章句无规刺，渐及朝廷绝讽议。
诤臣杜口为冗员，谏鼓高悬作虚器。一人负扆常端默，百辟入门两（一作皆）自媚。
夕郎所贺皆德音，春官每奏唯祥瑞。君之堂兮千里远，君之门兮九重閟。
君耳唯闻堂上言，君眼不见门前事。贪吏害民无所忌，奸臣蔽君无所畏。
君不见厉王胡亥（一作炀帝）之末年，群臣有利君无利。君兮君兮愿听此，欲开壅蔽达（一作远）人情，
先向歌诗求讽刺。
[页]卷,册....[4711]427,13
第139笔
　　　　常乐里闲居偶题十六韵兼寄刘十五公舆王十一起吕二炅吕四颎崔十八玄亮元九稹刘三十二敦质张十五仲元时为校书郎　白居易
帝都名利场，鸡鸣无安居。独有懒慢者，日高头未梳。
工拙性不同，进退迹遂殊。幸逢太平代，天子好文儒。
小才难大用，典校在秘书。三旬两入省，因得养顽疏。
茅屋四五间，一马二仆夫。俸钱万六千，月给亦有余。
既诬衣食牵，亦少人事拘。遂使少年心，日日常晏如。
勿言无知己，躁静各有徒。兰台七八人，出处与之俱。
旬时阻谈笑，旦夕望轩车。谁能雠校闲，解带卧吾庐。
窗前有竹玩，门外有酒酤。何以待君子，数竿对一壶。
[页]卷,册....[4712]428,13
第140笔
　　　　答元八宗简同游曲江后明日见赠　白居易
长安千万人，出门各有营。唯我与夫子，信马悠悠行。
行到曲江头，反照草树明。南山好颜色，病客有心情。
水禽翻白羽，风荷袅翠茎。何必沧浪去，即此可濯缨。
时景不重来，赏心难再并。坐愁红尘里，夕鼓冬冬声。
归来经一宿，世虑稍复生。赖闻瑶华唱，再得尘襟清。
[页]卷,册....[4712]428,13
第141笔
　　　　感时[4712]　白居易
朝见日上天，暮见日入地。不觉明镜中，忽年三十四。
勿言身未老，冉冉行将至。白发虽未生，朱颜已先悴。
人生讵几何，在世犹如寄。虽有七十期，十人无一二。
今我犹未悟，往往不适意。胡为方寸间，不贮浩然气。
贫贱非不恶，道在何足避。富贵非不爱，时来当自致。
所以达人心，外物不能累。唯当饮美酒，终日陶陶醉。
斯言胜金玉，佩服无失坠。
[页]卷,册....[4713]428,13
第142笔
　　　　首夏同诸校正游开元观因宿玩月　白居易
我与二三子，策名在京师。官小无职事，闲于为客时。
沈沈道观中，心赏期在兹。到门车马回，入院巾杖随。
清和四月初，树木正华滋。风清新（一作寒）叶影，鸟恋（一作思）残花枝。
向夕天又晴，东南余霞披。置酒西廊下，待月杯行迟。
须臾金魄生，若与吾徒期。光华一照耀，殿角（一作楼殿）相参差。
终夜清景前，笑歌不知疲。长安名利地，此兴几人知。
[页]卷,册....[4713]428,13
第143笔
　　　　永崇里观居　白居易
季夏中气候，烦暑自此收。萧飒风雨天，蝉声暮啾啾。
永崇里巷静，华阳观院幽。轩车不到处，满地槐花秋。
年光忽冉冉，世事本悠悠。何必待衰老，然后悟浮休。
真隐岂长远，至道在冥搜。身虽世界（一作间）住，心与虚无游。
朝饥有蔬食，夜寒有布裘。幸免冻与馁，此外复何求。
寡欲虽少病，乐天心不忧。何以明吾志，周易在床头。
[页]卷,册....[4713]428,13
第144笔
　　　　早送举人入试　白居易
夙驾送举人，东方犹未明。自谓出太早，已有车马行。
骑火高低影，街鼓参差声。可怜早朝者，相看意气[4713]生。
日出尘埃飞，群动互营营。营营各何求，无非利与名。
而我常晏起，虚住长安城。春深官又满，日有归山情。
[页]卷,册....[4714]428,13
第145笔
　　　　招王质夫（自此后诗为盩厔尉时作）　白居易
濯足云水客，折腰簪笏身。諠闲迹相背，十里别经旬。
忽因乘逸兴，莫惜访嚣尘。窗前故栽竹，与君为主人。
[页]卷,册....[4714]428,13
第146笔
　　　　祗役骆口因与王质夫同游秋山偶题三韵　白居易
石拥百泉合，云破千峰开。平生烟霞侣，此地重裴回。
今日勤王意，一半为山来。
[页]卷,册....[4714]428,13
第147笔
　　　　见萧侍御忆旧山草堂诗因以继和　白居易
琢玉以为架，缀珠以为笼。玉架绊野鹤，珠笼锁冥鸿。
鸿思云外天，鹤忆松上风。珠玉信为美，鸟不恋其中。
台中萧侍御，心与鸿鹤同。晚起慵冠豸，闲行厌避骢。
昨见忆山诗，诗思浩无穷。归梦杳何处，旧居茫水东。
秋闲杉桂林，春老芝术丛。自云别山后，离抱常忡忡。
衣绣非不荣，持宪非不雄。所乐不在此，怅望草堂空。
[页]卷,册....[4714]428,13
第148笔
　　　　病假中南亭闲望　白居易
欹枕不视事，两日门掩关。始知吏役身，不病不得闲。
闲意不在远，小亭方丈间。西檐竹梢上，坐见太白山。
遥愧峰上云，对此尘中颜。
[页]卷,册....[4714]428,13
第149笔
　　　　仙游寺独宿[4714]　白居易
沙鹤上阶立，潭月当户开。此中留我宿，两夜不能回。
幸与静境遇，喜无归侣催。从今独游后，不拟共人来。
[页]卷,册....[4715]428,13
第150笔
　　　　前庭（一作亭）凉夜　白居易
露簟色似玉，风幌影如波。坐愁树叶落，中庭明月多。
[页]卷,册....[4715]428,13
第151笔
　　　　官舍小亭闲望　白居易
风竹散清韵，烟槐凝绿姿。日高人吏去，闲坐在茅茨。
葛衣御时暑，蔬饭疗朝饥。持此聊自足，心力少营为。
亭上独吟罢，眼前无事时。数峰太白雪，一卷陶潜诗。
人心各自是，我是良在兹。回谢争名客，甘从君所嗤。
[页]卷,册....[4715]428,13
第152笔
　　　　早秋独夜　白居易
井梧（一作桐）凉叶动，邻杵秋声发。独向檐下眠，觉来半床月。
[页]卷,册....[4715]428,13
第153笔
　　　　听弹古渌水（琴曲名）　白居易
闻君古渌水，使我心和平。欲识慢流意，为听疏泛声。
西窗竹阴下，竟日有余清。
[页]卷,册....[4715]428,13
第154笔
　　　　松斋自题（时为翰林学士）　白居易
非老亦非少，年过三纪余。非贱亦非贵，朝登一命初。
才小分易足，心宽体长舒。充肠皆美食，容膝即安居。
况此松斋下，一琴数帙书。书不求甚解，琴聊以自娱。
夜直入君门，晚归卧吾庐。形骸委顺动，方寸付空虚。
持此将过日，自然多晏如。昏昏复默默，非智亦非愚。
[页]卷,册....[4715]428,13
第155笔
　　　　冬夜与钱员外同直禁中　白居易
夜深草诏罢，霜月凄凛凛。欲卧暖残杯，灯前相对饮。
连铺青缣被，对置通中枕。髣髴百余宵，与君同此寝。
[页]卷,册....[4716]428,13
第156笔
　　　　和钱员外禁中夙兴见示　白居易
窗白星汉曙，窗暖灯火余。坐卷朱里幕，看封紫泥书。
窅窅钟漏尽，瞳瞳霞景初。楼台红照曜，松竹青扶疏。
君爱此时好，回头特（一作时）谓余。不知上清界，晓景复何如。
[页]卷,册....[4716]428,13
第157笔
　　　　夏日独直寄萧侍御　白居易
宪台文法地，翰林清切司。鹰猜课野鹤，骥德责山麋。
课责虽不同，同归非所宜。是以方寸内，忽忽暗相思。
夏日独上直，日长何所为。澹然无他念，虚静是吾师。
形委有事牵，心与无事期。中臆一以旷，外累都若遗。
地贵身不觉，意闲境来随。但对松与竹，如在山中时。
情性聊自适，吟咏偶成诗。此意非夫子，余人多不知。
[页]卷,册....[4716]428,13
第158笔
　　　　松声（修竹里张家宅南亭作）　白居易
月好好读坐，双松在前轩。西南微风来，潜入枝叶间。
萧寥发为声，半夜明月前。寒山飒飒雨，秋琴泠泠弦。
一闻涤炎暑，再听破昏烦。竟夕遂不寐，心体俱翛然。
南陌车马动，西邻歌吹繁。谁知兹檐下，满耳不为喧。
[页]卷,册....[4716]428,13
第159笔
　　　　禁中[4716]　白居易
门严九重静，窗幽一室闲。好是修心处，何必在深山。
[页]卷,册....[4717]428,13
第160笔
　　　　赠吴丹　白居易
巧者力苦（一作若）劳，智者心苦（一作若）忧（一作愁）。爱君无巧智，终岁闲悠悠。
尝登御史府，亦佐东诸侯。手操纠谬简，心运决胜筹。
宦途似风水，君心如虚舟。泛然而不有，进退得自由。
今来脱豸冠，时往侍龙楼。官曹称心静，居处随迹幽。
冬负南荣（一作檐）日，支体甚温柔。夏卧北窗风，枕席如凉秋。
南山入舍下，酒瓮在床头。人间有闲地，何必隐林丘。
顾我愚且昧，劳生殊未休。一入金门直，星霜三四周。
主恩信难报，近地徒久留。终当乞闲官，退与夫子游。
[页]卷,册....[4717]428,13
第161笔
　　　　初除户曹喜而言志　白居易
诏授户曹掾，捧诏感君恩。感恩非为己，禄养及吾亲。
弟兄俱簪笏，新妇俨衣巾。罗列高堂下，拜庆正纷纷。
俸钱四五万，月可奉晨昏。廪禄二百石，岁可盈仓囷。
喧喧车马来，贺客满我门。不以我为贪，知我家内贫。
置酒延贺客，客容亦欢欣。笑云今日后，不复忧空尊。
答云如君言，愿君少逡巡。我有平生志，醉后为君陈。
人生百岁期，七十有几人。浮荣及虚位，皆是身之宾。
唯有衣与食，此事粗关身。苟免饥寒外，余物尽浮云。
[页]卷,册....[4717]428,13
第162笔
　　　　秋居书怀　白居易
门前少宾客，阶下多松竹。秋景下西墙，凉风入东屋。
有琴慵不弄，有书闲不读。尽日方寸中，澹然无所欲。
何须广居处，不用多积蓄。丈室可容身，斗储可充腹。
况无治道术，坐受官家禄。不种一株桑，不锄一[4717]　谷。
终朝饱饭餐，卒岁丰衣服。持此知愧心，自然易为足。
[页]卷,册....[4718]428,13
第163笔
　　　　禁中晓卧因怀王起居　白居易
迟迟禁漏尽，悄悄暝（一作冥）鸦喧。夜雨槐花落，微凉卧北轩。
曙灯残未灭，风帘闲自翻。每一得（一作得一）静境，思与故人言。
[页]卷,册....[4718]428,13
第164笔
　　　　养拙　白居易
铁柔不为剑，木曲不为辕。今我亦如此，愚蒙不及门。
甘心谢名利，灭迹归丘园。坐卧茅茨中，但对琴与尊。
身去缰锁累，耳辞朝市喧。逍遥无所为，时窥五千言。
无忧乐性场，寡欲清心源。始知不才者，可以探道根。
[页]卷,册....[4718]428,13
第165笔
　　　　寄李十一建　白居易
外事牵我形，外物诱我情。李君别来久，褊吝从中生。
忆昨访君时，立马扣柴荆。有时君未起，穉子喜先迎。
连步笑出门，衣翻冠或倾。扫阶苔纹绿，拂榻藤阴清。
家酝及春熟，园葵乘露烹。看山东亭坐，待月南原行。
门静唯鸟语，坊远少鼓声。相对尽日言，不及利与名。
分手来几时，明月三四盈。别时残花落，及此新蝉鸣。
芳岁忽已晚，离抱怅未平。岂不思命驾，吏职坐相萦。
前时君有期，访我来山城。心赏久云阻，言约无自轻。
相去幸非远，走马一日程。
[页]卷,册....[4718]428,13
第166笔
　　　　旅次华州赠袁右丞　白居易
渭水绿溶溶，华山青崇崇。山水一何丽，君子在其中。
才与世会合，物随诚感通。德星降人福，时雨助岁[4718]功。
化行人无讼，囹圄千日空。政顺气亦和，黍稷三年丰。
客自帝城来，驱马出关东。爱此一郡人，如见太古风。
方今天子心，忧人正忡忡。安得天下守，尽得如袁公。
[页]卷,册....[4719]428,13
第167笔
　　　　酬杨九弘贞长安病中见寄　白居易
伏枕君寂寂，折腰我营营。所嗟经时别，相去一宿程。
携手昨何时，昆明春水平。离郡来几日，太白夏云生。
之子未得意，贫病客帝城。贫坚志士节，病长高人情。
隐几自恬澹，闭门无送迎。龙卧心有待，鹤瘦貌弥清。
清机发为文，投我如振琼。何以慰饥渴，捧之吟一声。
[页]卷,册....[4719]428,13
第168笔
　　　　禁中寓（一作偶）直梦游仙游寺　白居易
西轩草诏暇，松竹深寂寂。月出清风来，忽似山中夕。
因成西南梦，梦作游仙客。觉闻宫漏声，犹谓山泉滴。
[页]卷,册....[4719]428,13
第169笔
　　　　赠王山人　白居易
闻君减寝食，日听神仙说。暗待非常人，潜求长生诀。
言长本对短，未离生死辙。假使得长生，才能胜夭折。
松树千年朽，槿花一日歇。毕竟共虚空，何须夸岁月。
彭殇徒自异，生死终无别。不如学无生，无生即无灭。
[页]卷,册....[4719]428,13
第170笔
　　　　秋山　白居易
久病旷心赏，今朝一登山。山秋云物冷，称我清羸颜。
白石卧可枕，青萝行可攀。意中如有得，尽日不欲还。
人生无几何，如寄天地间。心有千载忧，身无一日闲。
何时解尘网，此地来掩关。
[页]卷,册....[4719]428,13
第171笔
　　　　赠能七伦　白居易
涧松高百寻，四时寒森森。临风有清韵，向日无曲阴。
如何时俗人，但赏桃李林。岂不知坚贞，芳馨诱其心。
能生学为文，气高功亦深。手中一百篇，句句披沙金。
苦节二十年，无人振陆沈。今我尚贫贱，徒为尔知音。
[页]卷,册....[4720]428,13
第172笔
　　　　题杨颖（一作隐）士西亭　白居易
静得亭上境，远谐尘外踪。凭轩东南望（一作东望好），鸟灭山重重。
竹露冷烦襟，杉风清病容。旷然宜真趣，道与心相逢。
即此可遗世，何必蓬壶峰。
[页]卷,册....[4720]428,13
第173笔
　　　　题赠郑秘书征君石沟溪隐居（郑生常隐天台，征起而仕。今复谢病，隐于此溪中。）　白居易
郑君得自然，虚白生心胸。吸彼沆瀣精，凝为冰雪容。
大君贞元初，求贤致时雍。蒲轮入翠微，迎下天台峰。
赤城别松乔，黄合交夔龙。俛仰受三命，从容辞九重。
出笼鹤翩翩，归林凤雝雝。在火辨良玉，经霜识贞松。
新居寄楚山，山碧溪溶溶。丹灶烧烟煴，黄精花丰茸。
蕙帐夜琴澹，桂尊春酒浓。时人不到处，苔石无尘踪。
我今何为者，趋世身龙钟。不向林壑访，无由朝市逢。
终当解尘缨（一作网），卜筑来相从。
[页]卷,册....[4720]428,13
第174笔
　　　　及第后归觐留别诸同年　白居易
十年常苦学，一上谬成名。擢第未为贵，贺亲方始荣。
时辈六七人，送我出帝城。轩车动行色，丝管举离声。
得意减别恨，半酣轻远程。翩翩马蹄疾，春日归乡情。
[页]卷,册....[4720]428,13
第175笔
　　　　清夜琴兴（一作听琴）[4720]　白居易
月出鸟栖尽，寂然坐空林。是时心境闲，可以弹素琴。
清泠由木性，恬澹随人心。心积和平气，木应正始音。
响余群动息，曲罢秋夜深。正声感元化，天地清沈沈。
[页]卷,册....[4721]428,13
第176笔
　　　　效陶潜体诗十六首（并序）　白居易
　　余退居渭上，杜门不出。时属多雨，无以自娱。会家酝新熟，雨中独
　　饮，往往酣醉，终日不醒。懒放之心，弥觉自得。故得于此，而有以
　　忘于彼者。因咏陶渊明诗，适与意会，遂傚其体，成十六篇。醉中狂
　　言，醒辄自哂，然知我者亦无隐焉。
不动者厚地，不息者高天。无穷者日月，长在者山川。
松柏与龟鹤，其寿皆千年。嗟嗟群物中，而人独不然。
早出向朝市，暮已归下泉。形质及寿命，危脆若浮烟。
尧舜与周孔，古来称圣贤。借问今何在，一去亦不还。
我无不死药，万万随化迁。所未定知者，修短迟速间。
幸及身健日，当歌一尊前。何必待人劝，持（一作念）此自为欢。

翳翳逾月阴，沈沈连日雨。开帘望天色，黄云暗如土。
行潦毁我墉，疾风坏我宇。蓬莠生庭院，泥涂失场圃。
村深绝宾客，窗晦无俦侣。尽日不下床，跳蛙时入户。
出门无所往，入室还独处。不以酒自娱，块然与谁语。

朝饮一杯酒，冥心合元化。兀然无所思，日高尚闲卧。
暮读一卷书，会意如嘉话。欣然有所遇，夜深犹独坐。
又得琴上趣，安弦有余暇。复多诗中狂，下笔不能罢。
唯兹三四事，持用度昼夜。所以阴雨中，经旬不出舍。
始悟独往（一作住）人，心安时亦过。[4722]

东家采桑妇，雨来苦愁悲。蔟蚕北堂前，雨冷不成丝。
西家荷锄叟，雨来亦怨咨。种豆南山下，雨多落为萁。
而我独何幸，酝酒本无期。及此多雨日，正遇新熟时。
开缾泻尊中，玉液黄金脂。持玩已可悦，欢尝有余滋。
一酌发好容，再酌开愁眉。连延（一作速进）四五酌，酣畅入四肢。
忽然遗我物，谁复分是非。是时连夕雨，酩酊无所知。
人心苦颠倒，反为忧者嗤。

朝亦独醉歌，暮亦独醉睡。未尽一壶酒，已成三独醉。
勿嫌饮太少，且喜欢易致。一杯复两杯，多不过三四。
便得心中适，尽忘身外事。更复强一杯，陶然遗万累。
一饮一石者，徒以多为贵。及其酩酊时，与我亦无异。
笑谢多饮者，酒钱徒自费。

天秋无片云，地静无纤尘。团团新晴月，林外生白轮。
忆昨阴霖天，连连三四旬。赖逢家酝熟，不觉过朝昏。
私言雨霁后，可以罢余尊。及对新月色，不醉亦愁人。
床头残酒榼，欲尽味弥淳。携置南檐下，举酌自殷勤。
清光入杯杓，白露生衣巾。乃知阴与晴，安可无此君。
我有乐府诗，成来人未闻。今宵醉有兴，狂咏惊四邻。
独赏犹复尔，何况有交亲。

中秋三五夜，明月在前轩。临觞忽不饮，忆我平生欢。
我有同心人，邈邈崔与钱。我有忘形友，迢迢李与元。
或飞青云上，或落江湖间。与我不相见，于今四五（一作三四）年。
我无缩地术，君非驭风仙。安得明月下，四人来晤言。
良夜信难得，佳期杳无缘。明月又不驻（一作住），渐下西南天。
岂无他时会，惜此清景前。

家酝饮已尽，村中无酒酤（一作贳）。坐愁今夜醒，其奈秋怀何。
有客忽叩门，言语一何佳。云是南村叟，挈榼[4722]来相过。
且喜尊不燥，安问少与多。重阳虽已过，篱菊有残花。
欢来苦昼短，不觉夕阳斜。老人〔勿〕（忽）遽起，且待新月华。
客去有余趣，竟夕独酣歌。

原生衣百结，颜子食一箪。欢然乐其志，有以忘饥寒。
今我何人哉，德不及（一作比）先贤。衣食幸相属，胡为不自安。
况兹清渭曲，居处安且闲。榆柳百余树，茅茨十数间。
寒负檐下日，热濯涧底泉。日出犹未起，日入已复眠。
西风满村巷，清凉八月天。但有鸡犬声，不闻车马喧。
时倾一尊酒，坐望东南山。穉姪初学步，牵衣戏我前。
即此自可乐，庶几颜与原。

湛湛尊中酒，有功不自伐。不伐人不知，我今代其说。
良将临大敌，前驱千万卒。一箪投河饮，赴死心如一。
壮士磨匕首，勇愤气咆。一酣忘报雠，四体如无骨。
东海杀孝妇，天旱逾年月。一酌酹其魂，通宵雨不歇。
咸阳秦狱气，冤痛结为物。千岁不肯散，一沃亦销失。
况兹儿女恨，及彼幽忧疾。快饮无不消，如霜得春日。
方知曲蘗灵，万物无与匹。

烟霞（一作云）隔悬圃，风波限瀛州。我岂不欲往，大海路阻修。
神仙但闻说，灵药不可求。长生无得者，举世如蜉蝣。
逝者不重回，存者难久留。踟蹰未死间，何苦怀百忧。
念此忽内热，坐看成白头。举杯还独饮，顾影自献酬。
心与口相约，未醉勿言休。今朝不尽醉，知有明朝不。
不见郭门外，累累坟与丘。月明愁杀人，黄蒿风飕飕。
死者若有知，悔不秉烛游。

吾闻浔阳郡，昔有陶征君。爱酒不爱名，忧醒不忧贫。
尝为彭泽令，在官才八旬。愀然忽不乐，挂印著公门。
口吟归去来，头戴漉酒巾。人吏留不得，直入故山云。
归来五柳下，还以酒养真。人间荣与利，摆落如[4723]泥尘。
先生去已久，纸墨有遗文。篇篇劝我饮，此外无所云。
我从老大来，窃慕其为人。其他不可及，且傚醉昏昏。

楚王疑忠臣，江南放屈平。晋朝轻高士，林下弃刘伶。
一人常独醉，一人常独醒。醒者多苦志，醉者多欢情。
欢情信独善，苦志竟何成。兀傲瓮间卧，憔悴泽畔行。
彼忧而此乐，道理甚分明。愿君且饮酒，勿思身后名。

有一燕赵士，言貌甚奇瓌。日日酒家去，脱衣典数杯。
问君何落拓（一作魄），云仆生草莱。地寒命且薄，徒抱王佐才。
岂无济时策，君门乏良媒。三献寝不报，迟迟空手回。
亦有同门生，先升青云梯。贵贱交道绝，朱门叩不开。
及归种禾黍，三岁旱为灾。入山烧黄白，一旦化为灰。
蹉跎五十余，生世苦不谐。处处去不得，却归酒中来。

南巷有贵人，高盖驷马车。我问何所苦，四十垂白须。
答云君不知，位重多忧虞。北里有寒士，瓮牖绳为枢。
出扶桑枣杖，入卧蜗牛庐。散贱无忧患，心安体亦舒。
东邻有富翁，藏贷遍五都。东京收粟帛，西市鬻金珠。
朝营暮计算，昼夜不安居。西舍有贫者，匹妇配匹夫。
布裙行赁舂，裋褐坐佣书。以此求口食，一饱欣有余。
贵贱与贫富，高下虽有殊。忧乐与利害，彼此不相逾。
是以达人观，万化同一途。但未知生死，胜负两何如。
迟疑未知间，且以酒为娱。

济水澄而洁，河水浑而黄。交流列四渎，清浊不相伤。
太公战牧野，伯夷饿首阳。同时号贤圣，进退不相妨。
谓天不爱民，胡为生稻粱。谓天果爱民，胡为生豺狼。
谓神福善人，孔圣竟栖遑。谓神祸淫人，暴秦终[4724]霸王。
颜回与黄宪，何辜早夭亡。蝮蛇与鸩鸟，何得寿延长。
物理不可测，神道亦难量。举头仰问天，天色但苍苍。
唯当多种黍，日醉手中觞。

[页]卷,册....[4725]428,13
第177笔
　　　　自题写真（时为翰林学士）　白居易
我貌不自识，李放写我真。静观神与骨，合是山中人。
蒲柳质易朽，麋鹿心难驯。何事赤墀上，五年为侍臣。
况多刚狷性，难与世同尘。不惟非贵相，但恐生祸因。
宜当早罢去，收取云泉身。
[页]卷,册....[4726]429,13
第178笔
　　　　遣怀（自此后诗在渭村作）　白居易
寓心身体中，寓性方寸内。此身是外物，何足苦忧爱。
况有假饰者，华簪及高盖。此又疏于身，复在外物外。
操之多惴栗，失之又悲悔。乃知名与器（一作利），得丧俱为害。
颓然环堵客，萝蕙为巾带。自得此道来，身穷心甚泰。
[页]卷,册....[4726]429,13
第179笔
　　　　渭上偶钓　白居易
渭水如镜色，中有鲤与鲂。偶持一竿竹，悬钓在（一作至）其傍。
微风吹钓丝，袅袅十尺长。谁知（一作身虽）对鱼坐，心在无何乡。
昔有白头人，亦钓此渭阳。钓人不钓鱼，七十得文王。
况我垂钓意，人鱼又（一作亦）兼忘。无机两不得，但弄秋水光。
兴尽钓亦罢，归来饮我觞。
[页]卷,册....[4726]429,13
第180笔
　　　　隐几[4726]　白居易
身适忘四支，心适忘是非。既适又忘适，不知吾是谁。
百体如槁木，兀然无所知。方寸如死灰，寂然无所思。
今日复明日，身心忽两遗。行年三十九，岁暮日斜时。
四十心不动，吾今其庶几。
第181笔
　　　　春眠　白居易
新浴肢体畅，独寝神魂安。况因夜深坐，遂成日高眠。
春被薄亦暖，朝窗深更闲。却忘人间事，似得枕上仙。
至适无梦想，大和难名言。全胜彭泽醉，欲敌曹溪禅。
何物呼我觉，伯劳声关关。起来妻子笑，生计春茫然。
[页]卷,册....[4727]429,13
第182笔
　　　　闲居　白居易
空复一醆粥，饥食有余味。南檐半床日，暖卧因成睡。
绵袍拥两膝，竹几支双臂。从旦直至昏，身心一无事。
心足即为富，身闲乃当贵。富贵在此中，何必居高位。
君看裴相国，金紫光照地。心苦头尽白，才年四十四。
乃知高盖车，乘者多忧畏。
[页]卷,册....[4727]429,13
第183笔
　　　　夏日　白居易
东窗晚无热，北户凉有风。尽日坐复卧，不离一室中。
中心本无系，亦与出门同。
[页]卷,册....[4727]429,13
第184笔
　　　　适意二首　白居易
十年为旅客，常有饥寒愁。三年作谏官，复多尸素羞。
有酒不暇饮，有山不得游。岂无平生志，拘牵不自由。
一朝归渭上，泛如不系舟。置心世事外，无喜亦无忧。
终日一蔬食，终年一布裘。寒来弥懒放，数日一梳头。
朝睡足始起，夜酌醉即休。人心不过适，适外复何求。
[4727]
早岁从旅游，颇谙时俗意。中年忝班列，备见朝廷事。
作客诚已难，为臣尤不易。况余方且介，举动多忤累。
直道速我尤，诡遇非吾志。胸中十年内，消尽浩然气。
自从返田亩，顿觉无忧愧。蟠木用难施，浮云心易遂。
悠悠身与世，从此两相弃。

[页]卷,册....[4728]429,13
第185笔
　　　　首夏病间　白居易
我生来几时，万有四千日。自省于其间，非忧即有疾。
老去虑渐息，年来病初愈。忽喜身与心，泰然两无苦。
况兹孟夏月，清和好时节。微风吹裌衣，不寒复不热。
移榻树阴下，竟日何所为。或饮一瓯茗，或吟两句诗。
内无忧患迫，外无职役羁。此日不自适，何时是适时。
[页]卷,册....[4728]429,13
第186笔
　　　　晚春酤酒　白居易
百花落如雪，两鬓垂作丝。春去有来日，我老无少时。
人生待富贵，为乐常苦迟。不如贫贱日，随分开愁眉。
卖我所乘马，典我旧朝衣。尽将酤酒饮，酩酊步行归。
名姓日隐晦，形骸日变衰。醉卧黄公肆，人知我是谁。
[页]卷,册....[4728]429,13
第187笔
　　　　兰若寓居　白居易
名宦老慵求，退身安草野。家园病懒归，寄居在兰若。
薜衣换簪组，藜杖代车马。行止辄自由，甚觉身潇洒。
晨游南坞上，夜息东庵下。人间千万事，无有关心者。
[页]卷,册....[4728]429,13
第188笔
　　　　曲生访宿　白居易
西斋寂已暮，叩门声樀樀。知是君宿来，自拂尘埃席。
村家何所有，茶果迎来客。贫静似僧居，竹林依四[4728]壁。
厨灯斜影出，檐雨余声滴。不是爱闲人，肯来同此夕。
[页]卷,册....[4729]429,13
第189笔
　　　　闻庾七左降因咏所怀　白居易
我病卧渭北，君老谪巴东。相悲一长叹，薄命与君同。
既叹还自哂，哂叹两未终。后心诮前意，所见何迷蒙。
人生大块间，如鸿毛在风。或飘青云上，或落泥尘中。
衮服相天下，傥来非我通。布衣委草莽，偶去非吾穷。
外物不可必，中怀须自空。无令怏怏气，留滞在心胸。
[页]卷,册....[4729]429,13
第190笔
　　　　答卜者　白居易
病眼昏似夜，衰鬓飒如秋。除却须衣食，平生百事休。
知君善易者，问我决疑不。不卜非他故，人间无所求。
[页]卷,册....[4729]429,13
第191笔
　　　　归田三首　白居易
人生何所欲，所欲唯两端。中人爱富贵，高士慕神仙。
神仙须有籍，富贵亦在天。莫恋长安道，莫寻方丈山。
西京尘浩浩，东海浪漫漫。金门不可入，琪树何由攀。
不如归山下，如法种春田。

种田意已决，决意复何如。卖马买犊使，徒步归田庐。
迎春治耒耜，候雨辟菑畬。策杖田头立，躬亲课仆夫。
吾闻老农言，为稼慎在初。所施不卤莽，其（一作所）报必有余。
上求奉王税，下望备家储。安得放慵惰，拱手而曳裾。
学农未为鄙，亲友勿笑余。更待明年后，自拟执犁锄。

三十为近臣，腰间鸣佩玉。四十为野夫，田中学锄谷。
何言十年内，变化如此速。此理固是常，穷通相倚伏。
为鱼有深水，为鸟有高木。何必守一方，窘然自牵束。
化吾足为马，吾因以行陆。化吾手为弹，吾因以[4729]求肉。
形骸为异物，委顺心犹足。幸得且归农，安知不为福。
况吾行欲老，瞥若风前（一作中）烛。孰能俄顷间，将心系荣辱。

[页]卷,册....[4730]429,13
第192笔
　　　　秋游原上　白居易
七月行已半，早凉天气清。清晨起巾栉，徐步出柴荆。
露杖筇竹冷，风襟越蕉轻。闲携弟姪辈，同上秋原行。
新枣未全赤，晚瓜有余馨。依依田家叟，设此相逢迎。
自我到此村，往来白发生。村中相识久，老幼皆有情。
留连向暮归，树树风蝉声（一作鸣）。是时新雨足，禾黍夹道青。
见此令人饱，何必待西成。
[页]卷,册....[4730]429,13
第193笔
　　　　九日登西原宴望（同诸兄弟作）　白居易
病爱枕席凉，日高眠未辍。兄弟呼我起，今日重阳节。
起登西原望，怀抱同一豁。移座就菊丛，糕酒前罗列。
虽无丝与管，歌笑随情发。白日未及倾，颜酡耳已热。
酒酣四向望，六合何空阔。天地自久长，斯人几时活。
请看原下村，村人死不歇。一村四十家，哭葬无虚月。
指此各相勉，良辰且欢悦。
[页]卷,册....[4730]429,13
第194笔
　　　　寄同病者　白居易
三十生二毛，早衰为沈疴。四十官七品，拙宦非由他。
年（一作面）颜日枯槁，时命日蹉跎。岂独我如此，圣贤无奈何。
回观亲旧中，举目尤可嗟。或有终老者，沈贱如泥沙。
或有始壮者，飘忽如风花。穷饿与夭促，不如我者多。
以此反自慰，常得心平和。寄言同病者，回叹且为歌。
[页]卷,册....[4730]429,13
第195笔
　　　　游蓝田山卜居　白居易
脱置腰下组，摆落心中尘。行歌望山去，意似归乡人。
朝蹋玉峰下，暮寻蓝水滨。拟求幽僻地，安置疏慵[4730]身。
本性便山寺，应须旁悟真。
[页]卷,册....[4731]429,13
第196笔
　　　　村雪夜坐　白居易
南窗背灯坐，风霰暗纷纷。寂寞深村夜，残雁雪中闻。
[页]卷,册....[4731]429,13
第197笔
　　　　东园玩菊　白居易
少年昨已去，芳岁今又阑。如何寂寞意，复此荒凉园。
园中独立久，日澹风露寒。秋蔬尽芜没，好树亦凋残。
唯有数丛菊，新开篱落间。携觞聊就（一作自）酌，为尔一留连。
忆我少小日，易为兴所牵。见酒无时节，未饮已欣然。
近从年长来，渐觉取乐难。常恐更衰老，强饮亦无欢。
顾谓尔菊花，后时何独鲜。诚知不为我，借尔暂开颜。
[页]卷,册....[4731]429,13
第198笔
　　　　观稼　白居易
世役不我牵，身心常自若。晚出看田亩，闲行旁村落。
累累绕场稼，啧啧群飞雀。年丰岂独人，禽鸟声亦乐。
田翁逢我喜，默起具尊（一作杯）杓。敛手笑相延，社酒有残酌。
愧兹勤且敬，藜杖为淹泊。言动任天真，未觉农人恶。
停杯问生事，夫种妻儿获。筋力苦疲劳，衣食常单薄。
自惭禄仕者，曾不营农作。饱食无所劳，何殊卫人鹤。
[页]卷,册....[4731]429,13
第199笔
　　　　闻哭者　白居易
昨日南邻哭，哭声一何苦。云是妻哭夫，夫年二十五。
今朝北里哭，哭声又何切。云是母哭儿，儿年十七八。
四邻尚如此，天下多夭折。乃知浮世人，少得垂白发。
余今过四十，念彼聊自悦。从此明镜中，不嫌头[4731]似雪。
[页]卷,册....[4732]429,13
第200笔
　　　　新构亭台示诸弟姪　白居易
平台高数尺，台上结茅茨。东西疏二牖，南北开两扉。
芦帘前后卷，竹簟当中施。清泠白石枕，疏凉黄葛衣。
开襟向风坐，夏日如秋时。啸傲颇有趣，窥临不知疲。
东窗对华山，三峰碧参差。南檐当渭水，卧见云帆飞。
仰摘枝上果，俯折畦中葵。足以充饥渴，何必慕甘肥。
况有好群从，旦夕相追随。
[页]卷,册....[4732]429,13
第201笔
　　　　自吟拙什因有所怀　白居易
懒病每多暇，暇来何所为。未能抛笔砚，时作一篇诗。
诗成澹无味，多被众人嗤。上怪落声韵，下嫌拙言词。
时时自吟咏，吟罢有所思。苏州及彭泽，与我不同时。
此外复谁爱，唯有元微之。谪（一作趁）向江陵府，三年作判司。
相去二千里，诗成远不知。
[页]卷,册....[4732]429,13
第202笔
　　　　东坡（一作陂）秋意寄元八　白居易
寥落野陂畔，独行思有余。秋荷病叶上，白露大如珠。
忽忆同赏地，曲江东（一作南）北隅。秋池（一作步）少游客，唯我与君俱。
啼蛩隐红蓼，瘦马蹋青芜。当时与今日，俱是暮秋初。
节物苦相似，时景亦无余。唯有人分散，经年不得书。
[页]卷,册....[4732]429,13
第203笔
　　　　闲居　白居易
深闭竹间扉，静扫松下地。独啸晚风前，何人知此意。
看山尽日坐，枕帙移时睡。谁能从我游，使君心无事。
[页]卷,册....[4732]429,13
第204笔
　　　　咏拙　白居易
所禀有巧拙，不可改者性。所赋有厚薄，不可移者命。
我性愚且惷，我命薄且屯。问我何以知，所知良有因。
亦曾举两足，学人蹋红尘。从兹知性拙，不解转如轮。
亦曾奋六翮，高飞到青云。从兹知命薄，摧落不逡巡。
慕贵而厌贱，乐富而恶贫。同此（一作出）天地间，我岂异于人。
性命苟如此，反则成苦辛。以此自安分，虽穷每欣欣。
葺茅为我庐，编蓬为我门。缝布作袍被，种谷充盘飧。
静读古人书，闲钓清渭滨。优哉复游哉，聊以终吾身。
[页]卷,册....[4733]429,13
第205笔
　　　　咏慵　白居易
有官慵不选，有田慵不农。屋穿慵不葺，衣裂慵不缝。
有酒慵不酌，无异尊常空。有琴慵不弹，亦与无弦同。
家人告饭尽，欲炊慵不舂。亲朋寄书至，欲读慵开封。
尝闻嵇叔夜，一生在慵中。弹琴复锻铁，比我未为慵。
[页]卷,册....[4733]429,13
第206笔
　　　　冬夜　白居易
家贫亲爱散，身病交游罢。眼前无一人，独掩村斋卧。
冷落灯火暗，离披帘幕破。策策窗户前，又闻新雪下。
长年渐省睡，夜半起端坐。不学坐忘心，寂莫安可过。
兀然身寄世，浩然心委化。如此来四年，一千三百夜。
[页]卷,册....[4733]429,13
第207笔
　　　　村中留李三固言宿　白居易
平生早游宦，不道无亲故。如我与君心，相知应有数。
春明门前别，金氏陂中遇。村酒两三杯，相留寒日[4733]暮。
勿嫌村酒薄，聊酌论心素。请君少踟蹰，系马门前树。
明年身若健，便拟江湖去。他日纵相思，知君无觅处。
后会既茫茫，今宵君且住。
[页]卷,册....[4734]429,13
第208笔
　　　　友人夜访　白居易
檐间（一作前）清风簟，松下明月杯。幽意正如此，况乃故人来。
[页]卷,册....[4734]429,13
第209笔
　　　　游悟真寺诗（一百三十韵）　白居易
元和九年秋，八月月上弦。我游悟真寺，寺在王顺山。
去山四五里，先闻水潺湲。自兹舍车马，始涉（一作步）蓝溪湾。
手拄青竹杖，足蹋白石滩。渐怪耳目旷，不闻人世喧。
山下望山上，初疑不可攀。谁知中有路，盘折通岩巅。
一息幡竿下，再休石龛边。龛间长丈余，门户无扃关。
仰（一作俯）窥不见人，石发垂若鬟。惊出白蝙蝠，双飞如雪翻。
回首寺门望，青崖夹朱轩。如擘山腹开，置寺于其间。
入门无平地，地窄虚空宽。房廊与台殿，高下随峰峦。
岩崿无撮土，树木多瘦坚。根株抱石长，屈曲虫蛇蟠。
松桂乱无行，四时郁芊芊。枝梢袅青翠（一作清吹），韵若风中弦。
日月光不透，绿阴相交延。幽鸟时一声，闻之似寒蝉。
首憩宾位亭，就坐未及安。须臾开北户，万里明豁然。
拂檐虹霏微，绕栋云回旋。赤日间白雨，阴晴同一川。
野绿簇草树，眼界吞秦原。渭水细不见，汉陵小于拳。
却顾来时路，萦纡映朱阑。历历上山人，一一遥可观。
前对多宝塔，风铎鸣四端。栾栌与户牖，恰恰金碧繁。
云昔迦叶佛，此地坐涅槃。至今铁钵在，当底手迹穿。
西开玉像殿，白佛森比肩。斗薮尘埃衣，礼拜冰雪颜。
叠霜为袈裟，贯雹为华鬘。逼观疑鬼功，其迹非雕镌。
次登观音堂，未到闻栴檀。上阶脱双履，敛足升净（一作瑶）筵。
六楹排玉镜，四座敷金钿。黑夜自光明，不待灯烛[4734]然。
众宝互低昂，碧佩珊瑚幡。风来似天乐，相触声珊珊。
白珠垂露凝，赤珠滴血殷。点缀佛髻上，合为七宝冠。
双缾白琉璃，色若秋水寒。隔缾见舍利，圆转如金丹。
玉笛何代物，天人施祇园。吹如秋鹤声，可以降灵仙。
是时秋方中，三五月正圆。宝堂豁三门，金魄当其前。
月与宝相射，晶光争鲜妍。照人心骨冷，竟夕不欲眠。
晓寻南塔路，乱竹低婵娟。林幽不逢人，寒蝶飞翾翾。
山果不识名，离离夹道蕃。足以疗饥乏，摘尝味甘酸。
道南蓝谷神，紫伞白纸钱。若岁有水旱，诏使修苹蘩。
以地清净故，献奠无荤膻。危石叠四五，𡾋嵬欹且刓。
造物者何意，堆在岩东偏。冷滑无人迹，苔点如花牋。
我来登上头，下临不测渊。目眩手足掉，不敢低头看。
风从石下生，薄人而上抟。衣服似羽翮，开张欲飞𬸣。
三面峰，峰尖刀剑攒。往往（一作悠远）白云过，决开露青天。
西北日落时，夕晖红团团。千里翠屏外，走下丹砂丸。
东南月上时，夜气青漫漫。百丈碧潭底，写出黄金盘。
蓝水色似蓝，日夜长潺潺。周回绕山转，下视如青环。
或铺为慢流，或激为奔湍。泓澄最深处，浮出蛟龙涎。
侧身入其中，悬磴尤险艰（一作难）。扪萝蹋樛木，下逐饮涧猿。
雪迸起白鹭，锦跳惊红鳣。歇定方盥漱，濯去支体烦。
浅深皆洞彻，可照脑与肝。但爱清见底，欲寻不知源。
东崖饶怪石，积甃苍琅玕。温润发于外，其间韫玙璠。
卞和死已久，良玉多弃捐。或时泄光彩，夜与星月连。
中顶最高峰，拄天青玉竿。上不得，岂我能攀援。
上有白莲池，素（一作紫）葩覆清澜。闻名不可到，处所非人寰。
又有一片石，大如方尺砖。插在半壁上，其下万仞悬。
云有过去师，坐得无生禅。号为定心石，长老世相传。
却上谒仙祠，蔓草生绵绵。昔闻王氏子，羽化升上玄。
其西晒药台，犹对芝术田。时复明月夜，上闻黄鹤言。
回寻画龙堂，二叟鬓发斑。想见听法时，欢喜礼印坛。
复归泉窟下，化作龙蜿蜒。阶前石孔在，欲[4735]雨生白烟。
往有写经僧，身静心精专。感彼云外鸽，群飞千翩翩。
来添砚中水，去吸岩底（一作下）泉。一日三往复，时节长不愆。
经成号圣僧，弟子名杨难。诵此莲花偈，数满百亿千。
身坏口不坏，舌根如红莲。颅骨今不见，石函尚存焉。
粉壁有吴画，笔彩依旧鲜。素屏有褚书，墨色如新干。
灵（一作名）境与异迹，周览无不殚。一游五昼夜，欲返仍盘桓。
我本山中人，误为时网牵。牵率使读书，推挽令效官。
既登文字科，又忝谏诤员。拙直不合时，无益同素餐。
以此自惭惕，戚戚常寡欢。无成心力尽，未老形骸残。
今来脱簪组，始觉离忧患。及为山水游，弥得纵疏顽。
野麋断羁绊，行走无拘挛。池鱼放入海，一往何时还。
身著居士衣，手把南华篇。终来此山住，永谢区中缘。
我今四十余，从此终身闲。若以七十期，犹得三十年。
[页]卷,册....[4736]429,13
第210笔
　　　　酬张十八访宿见赠（自此后诗为赞善大夫时作）　白居易
昔我为近臣，君常稀到门。今我官职冷，君君来往频。
我受狷介性，立为顽拙身。平生虽寡合，合即无缁磷。
况君秉高义，富贵视如云。五侯三相家，眼冷不见君。
问其所与游，独言韩舍人。其次即及我，我愧非其伦。
胡为谬相爱，岁晚逾勤勤。落然颓檐下，一话夜达晨。
床单食味薄，亦不嫌我贫。日高上马去，相顾犹逡巡。
长安久无雨，日赤风昏昏。怜君将病眼，为我犯埃尘。
远从延康里，来访曲江滨。所重君子道，不独愧相亲。
[页]卷,册....[4736]429,13
第211笔
　　　　朝归书寄元八　白居易
进入合前拜，退就廊下餐。归来昭国里，人卧马歇鞍。
却睡至日午，起坐心浩然。况当好时节，雨后清和天。
柿树绿阴合，王家庭院宽。缾中鄠县酒，墙上终南山。
独眠仍独坐，开襟当风前。禅师与诗客，次第来[4736]相看。
要语连夜语，须眠终日眠。除非奉朝谒，此外无别牵。
年长身且健，官贫心甚安。幸无急病痛，不至苦饥寒。
自此聊以（一作以此聊自）适，外缘不能干。唯应（一作为）静者信，难为动者言。
台中元侍御，早晚作郎官。未作郎官际，无人相伴闲。
[页]卷,册....[4737]429,13
第212笔
　　　　酬吴七见寄　白居易
曲江有病客，寻常多掩关。又闻马死来，不出身更闲。
闻有送书者，自起出门看。素缄署丹字，中有琼瑶篇。
口吟耳自听，当暑忽翛然。似漱寒玉冰（一作水），如闻商风弦。
首章叹时节，末句思笑言。懒慢不相访，隔街如隔山。
尝闻陶潜语，心远地自偏。君住安邑里，左右车徒喧。
竹药闭深院，琴尊开小轩。谁知市南地，转作壶中天。
君本上清人，名在石堂间。不知有何过，谪作人间仙。
常恐岁月满，飘然归紫烟。莫忘蜉蝣内，进士有同年。
[页]卷,册....[4737]429,13
第213笔
　　　　昭国闲居　白居易
贫闲日高起，门巷昼寂寂。时暑放朝参，天阴少人客。
槐花满田地，仅绝人行迹。独在一床眠，清凉风雨夕。
勿嫌坊曲远，近即多牵役。勿嫌禄俸薄，厚即多忧责。
平生尚恬旷，老大宜安适。何以养吾真，官闲居处僻。
[页]卷,册....[4737]429,13
第214笔
　　　　喜陈兄至　白居易
黄鸟啼欲歇，青梅结半成。坐怜春物尽，起入东园行。
携觞懒独酌，忽闻叩门声。闲人犹喜至，何况是陈兄。
从容尽日语，稠叠长年情。勿轻一醆（一作杯）酒，可以话平生。
[页]卷,册....[4737]429,13
第215笔
　　　　赠杓直　白居易
世路重禄位（一作位禄），栖栖者孔宣。人情爱年寿，夭死者颜渊。
二人如何人，不奈命与天。我今信多幸，抚己愧前贤。
已年四十四，又为五品官。况兹知足外，别有所安焉。
早年以身代，直赴逍遥篇。近岁将心地，回向南宗禅。
外顺世间法，内脱区中缘。进不厌朝市，退不恋人寰。
自吾得此心，投足无不安。体非导引适，意无江湖闲。
有兴或饮酒，无事多掩关。寂静夜深坐，安稳日高眠。
秋不苦长夜，春不惜流年。委形老小外，忘怀生死间。
昨日共君语，与余心膂然。此道不可道，因君聊强言。
[页]卷,册....[4738]429,13
第216笔
　　　　寄张十八　白居易
饥止一箪食，渴止一壶浆。出入止一马，寝兴止一床。
此外无长物，于我有若亡。胡然不知足，名利心遑遑。
念兹弥懒放，积习遂为常。经旬不出门，竟日不下堂。
同病者张生，贫僻住延康。慵中每相忆，此意未能忘。
迢迢青槐街，相去八九坊。秋来未相见，应有新诗章。
早晚来同宿，天气转清凉。
[页]卷,册....[4738]429,13
第217笔
　　　　题玉泉寺　白居易
湛湛玉泉色，悠悠浮云身。闲心对定水，清净两无尘。
手把青筇杖，头戴白纶巾。兴尽下山去，知我是谁人。
[页]卷,册....[4738]429,13
第218笔
　　　　朝回游城南　白居易
朝退马未困，秋初日犹长。回辔城南去，郊野正清凉。
水竹夹小径，萦回绕川冈。仰看晚山色，俯弄秋泉光。
青松系我马，白石为我床。常时簪组累，此日和身忘。
旦随鹓鹭末，暮游鸥鹤旁。机心一以尽，两处不[4738]乱行。
谁辨心与迹，非行亦非藏。
[页]卷,册....[4739]429,13
第219笔
　　　　舟行（江州路上作）　白居易
帆影日渐高，闲眠犹未起。起问鼓枻人，已行三十里。
船头有行灶，炊稻烹红鲤。饱食起婆娑，盥漱秋江水。
平生沧浪意，一旦来游此。何况不失家，舟中载妻子。
[页]卷,册....[4739]429,13
第220笔
　　　　湓浦早冬　白居易
浔阳孟冬月，草木未全衰。祗抵（一作祗）长安陌，凉风八月时。
日西湓水曲，独行吟旧诗。蓼花始零落，蒲叶稍离披。
但作城中想，何异曲江池。
[页]卷,册....[4739]429,13
第221笔
　　　　江州雪　白居易
新雪满前山，初晴好天气。日西骑马出，忽有京都意。
城柳方缀花，檐冰才结穗。须臾风日暖，处处皆飘坠。
行吟赏未足，坐叹销何易。犹胜岭南看，雰雰不到地。
[页]卷,册....[4739]429,13
第222笔
　　　　题浔阳楼（自此后诗江州司马时作）　白居易
常爱陶彭泽，文思何高玄。又怪韦江州，诗情亦清闲。
今朝登此楼，有以知其然。大江寒见底，匡山青倚天。
深夜湓浦月，平旦𬬻峰烟。清辉与灵气，日夕供文篇。
我无二人才，孰为来其间。因高偶成句，俯仰愧江山。
[页]卷,册....[4740]430,13
第223笔
　　　　访陶公旧宅（并序）　白居易
　　余夙慕陶渊明为人，往岁渭上闲居，尝有效陶体诗十六首。今游庐山
　　，经柴桑，过栗里，思其人，访其宅，不能默默，又题此诗云。
垢尘不污玉，灵凤（一作龟）不啄膻。呜呼陶靖节，生彼晋宋间。
心实有所守，口终不能言。永惟孤竹子，拂衣首阳山。
夷齐各一身，穷饿未为（一作能）难。先生有五男，与之同饥寒。
肠中食不充，身上衣不完。连征竟不起，斯可谓真贤。
我生君之后，相去五百年。每读五柳传，目想心拳拳。
昔常咏遗风，著为十六篇。今来访故宅，森（一作参）若君在前。
不慕尊有酒，不慕琴无弦。慕君遗荣利，老死此（一作在）丘园。
柴桑古村落，栗里旧山川。不见篱下菊，但余墟中烟。
子孙虽无闻，族氏犹未迁。每逢姓陶人，使我心依然。
[页]卷,册....[4740]430,13
第224笔
　　　　北亭　白居易
庐宫山下州，湓浦沙边宅。宅北倚高冈，迢迢数千尺。
上有青青竹，竹间多白石。茅亭居上头，豁达门四辟。
前楹卷帘箔，北牖施床席。江风万里来，吹我凉淅淅。
日高公府归，巾笏随手掷。脱衣恣搔首，坐卧任所适。
时倾一杯酒，旷望湖天夕。口咏独酌谣，目送归飞翮。
惭无出尘操，未免折腰役。偶获此闲居，谬似高人迹。
[页]卷,册....[4741]430,13
第225笔
　　　　泛（一作游）湓水　白居易
四月未全热，麦凉江气（一作风）秋。湖山处处好，最爱湓水头。
湓水从东来，一派入江流。可怜似萦带，中有随风舟。
命酒一临泛，舍鞍扬櫂讴。放回岸傍马，去逐波间鸥。
烟浪始渺渺，风襟亦悠悠。初疑上河汉，中若寻瀛州。
汀树绿拂地（一作池），沙草芳未休。青萝与紫葛，枝蔓垂相樛。
系缆步平岸，回头望江州。城雉映水见，隐隐如蜃楼。
日入意未尽，将归复少留。到官行半岁，今日方一游。
此地来何暮，可以写吾忧。
[页]卷,册....[4741]430,13
第226笔
　　　　答故人　白居易
故人对酒叹，叹我在天涯。见我昔荣遇，念我今蹉跎。
问我为司马，官意复如何。答云且勿叹，听我为君歌。
我本蓬荜人，鄙贱剧泥沙。读书未百卷，信口嘲风花。
自从筮仕来，六命三登科。顾惭虚劣姿，所得亦已多。
散员足庇身，薄俸可资家。省分辄自愧，岂为不遇耶。
烦君对杯酒，为我一咨蹉。
[页]卷,册....[4741]430,13
第227笔
　　　　官舍内新凿小池　白居易
帘下开小池，盈盈水方积。中底铺白沙，四隅甃青石。
勿言不深广，但取（一作足）幽人适。泛滟微雨朝，泓澄[4741]明月夕。
岂无大江水，波浪连天白。未如床席间，方丈深盈尺。
清浅可狎弄，昏烦聊漱涤。最爱晓瞑时，一片秋天碧。
[页]卷,册....[4742]430,13
第228笔
　　　　宿简寂观　白居易
岩白云尚屯，林红叶初陨。秋光引闲步，不知身（一作行）远近。
夕投灵洞宿，卧觉尘机泯。名利心既忘，市朝梦亦尽。
暂来尚如此，况乃终身隐。何以疗夜饥，一匙云母粉。
[页]卷,册....[4742]430,13
第229笔
　　　　读谢灵运诗　白居易
吾闻达士道，穷通顺冥数。通乃朝廷来，穷即江湖去。
谢公才廓落，与世不相遇。壮志郁不用，须有所泄处。
泄为山水诗，逸韵谐奇趣。大必笼天海，细不遗草树。
岂惟玩景物，亦欲摅心素。往往即事中，未能忘兴谕。
因知康乐作，不独在章句。
[页]卷,册....[4742]430,13
第230笔
　　　　北亭独宿　白居易
悄悄壁下床，纱笼耿残烛。夜半独眠觉，疑在僧房宿。
[页]卷,册....[4742]430,13
第231笔
　　　　约心　白居易
黑鬓丝雪侵，青袍尘土涴。兀兀复腾腾，江城一上佐。
朝就高斋上，熏然负暄卧。晚下小池前，澹然临水坐。
已约终身心，长如今日过。
[页]卷,册....[4742]430,13
第232笔
　　　　晚望　白居易
江城寒角动，沙洲夕鸟还。独在（一作坐）高亭上，西南望远山。
[页]卷,册....[4742]430,13
第233笔
　　　　早春　白居易
雪消冰又释，景和风复暄。满庭田地湿，荠叶生墙根。
官舍悄无事，日西斜掩门。不开庄老卷，欲与何人言。
[页]卷,册....[4743]430,13
第234笔
　　　　春寝　白居易
何处春喧来，微和生血气。气熏肌骨畅，东窗一昏睡。
是时正月晦，假日无公事。烂熳不能休，自（一作日）午将及未。
缅思少健日，甘寝常自恣。一从衰疾来，枕上无此味。
[页]卷,册....[4743]430,13
第235笔
　　　　睡起晏坐　白居易
后亭昼眠足，起坐春景暮。新觉眼犹昏，无思心正住。
澹寂归一性，虚闲遗万虑。了然此时心，无物可譬喻。
本是无有乡，亦名不用处。行禅与坐忘，同归无异路。（道书云，无何有之乡。禅经云，不用处。二者殊名而同归。）
[页]卷,册....[4743]430,13
第236笔
　　　　咏怀　白居易
尽日松下坐，有时池畔行。行立与坐卧，中怀澹无营。
不觉流年过，亦任白发生。不为世所薄，安得遂闲情。
[页]卷,册....[4743]430,13
第237笔
　　　　春游二（一作西）林寺　白居易
下马二（一作西）林寺，翛然进轻策。朝为公府吏，暮作（一作是）灵山客。
二月匡庐北，冰雪始消释。阳丛抽茗芽，阴窦泄泉脉。
熙熙风土暖，蔼蔼云岚积。散作万壑春，凝为一气碧。
身闲易飘泊，官散无牵迫。缅彼十八人，古今同此适。（昔永、远、宗、雷等十八贤同隐于二林寺。）
是年淮寇起，处处兴兵革。智士劳思谋，戎臣苦征役。[4743]
独有不才者，出中弄泉石。
[页]卷,册....[4744]430,13
第238笔
　　　　出山吟　白居易
朝咏游仙诗，暮歌采薇曲。卧云坐白石，山中十五宿。
行随出洞水，回别缘岩竹。早晚重来游，心期瑶草绿。
[页]卷,册....[4744]430,13
第239笔
　　　　岁暮　白居易
已任时命去，亦从岁月除。中心一调伏，外累尽空虚。
名宦意已矣，林泉计何如。拟近东林寺，溪边结一庐。
[页]卷,册....[4744]430,13
第240笔
　　　　闻早莺　白居易
日出眠未起，屋头闻早莺。忽如上林晓，万年枝上鸣。
忆为近臣时，秉笔直承明。春深视草暇，旦暮闻此声。
今闻在何处，寂寞浔阳城。鸟声信如一，分别在人情。
不作天涯意，岂殊禁中听。
[页]卷,册....[4744]430,13
第241笔
　　　　栽杉　白居易
劲叶森利剑，孤茎挺端标。才高四五尺，势若干青霄。
移栽东窗前，爱尔寒不凋。病夫卧相对，日夕闲萧萧。
昨为山中树，今为檐下条。虽然遇赏玩，无乃近尘嚣。
犹胜涧谷底，埋没随众樵。不见郁郁松，委质山上苗。
[页]卷,册....[4744]430,13
第242笔
　　　　过李生　白居易
苹小蒲叶短，南湖春水生。子近湖边住，静境称高情。
我为郡司马，散拙无所营。使君知性野，衙退任闲[4744]行。
行携小榼出（一作去），逢花辄独倾。半酣到子舍，下马扣柴荆。
何以引我步，绕篱竹万茎。何以醒我酒，吴音吟一声。
须臾进野饭，饭稻茹芹英。白瓯青竹箸，俭洁无膻腥。
欲去复裴回，夕鸦已飞鸣。何当重游此，待君湖水平。
[页]卷,册....[4745]430,13
第243笔
　　　　咏意　白居易
常闻南华经，巧劳智忧愁。不如无能者，饱食但遨游。
平生爱慕道，今日近此流。自来浔阳郡，四序忽已周。
不分物黑白，但与时沈浮。朝餐夕安寝，用是为身谋。
此外即闲放，时寻山水幽。春游慧远寺，秋上庾公楼。
或吟诗一章，或饮茶一瓯。身心一无系，浩浩如虚舟。
富贵亦有苦，苦在心危忧。贫贱亦有乐，乐在身自由。
[页]卷,册....[4745]430,13
第244笔
　　　　食笋　白居易
此州乃（一作有）竹乡，春笋满山谷。山夫（一作翁）折盈抱（一作把），抱（一作将）来早（一作入）市鬻。
物以多为贱，双钱易一束。置之炊（一作将归安）甑中，与饭同时熟。
紫箨（一作斑壳）坼故锦，素肌擘新玉。每日遂加餐，（一作只此一蔬食。）经时（一作旬）不思肉。
久为京洛客，此味常不足。且食勿踟蹰，南风吹作竹。
[页]卷,册....[4745]430,13
第245笔
　　　　游石门涧　白居易
石门无旧径，披榛访遗迹。时逢山水秋，清辉如古昔。
常闻慧远辈，题诗此岩壁。云覆莓苔封，苍然无处觅。
萧疏野生竹，崩剥多年石。自从东晋后，无复人游历。
独有秋涧声，潺湲空旦夕。
[页]卷,册....[4745]430,13
第246笔
　　　　招东邻[4745]　白居易
小榼二升酒，新簟六尺床。能来夜话否，池畔欲秋凉。
[页]卷,册....[4746]430,13
第247笔
　　　　题元十八溪亭（亭在庐山东南五老峰下）　白居易
怪君不喜仕，又不游州里。今日到幽居，了然知所以。
宿君石溪亭，潺湲声满耳。饮君螺杯酒，醉卧不能起。
见君五老峰，益悔居城市。爱君三男儿，始叹身无子。
余方𬬻峰下，结室为居士。山北与山东，往来从此始。
[页]卷,册....[4746]430,13
第248笔
　　　　香𬬻峰下新置草堂即事咏怀题于石上　白居易
香𬬻峰北面，遗爱寺西偏。白石何凿凿，清流亦潺潺。
有松数十株，有竹千余竿。松张翠繖盖，竹倚青琅玕。
其下无人居，悠（一作惜）哉多岁年。有时聚猿鸟，终日空风烟。
时有沈冥子，姓白字乐天。平生无所好，见此心依然。
如获终老地，忽乎不知还（一作迁）。架岩结茅宇，斲壑开茶园。
何以洗我耳，屋头飞落泉。何以净（一作洗）我眼，砌下生白莲。
左手携一壶，右手挈五弦。傲然意自足，箕踞于其间。
兴酣仰天歌，歌中聊寄言。言我本野夫，误为世网牵。
时来昔捧日，老去今归山。倦鸟得茂树，涸鱼返清源。
舍此欲焉往，人间多险艰。
[页]卷,册....[4746]430,13
第249笔
　　　　草堂前新开一池养鱼种荷日有幽趣　白居易
淙淙三峡水，浩浩万顷陂。未如新塘上，微风动涟漪。
小萍加泛泛，初蒲正离离。红鲤二三寸，白莲八九枝。
绕水欲成径，护堤方插篱。已被山中客，呼作白家池。
[页]卷,册....[4746]430,13
第250笔
　　　　白云期（黄石岩下作）[4746]　白居易
三十气太壮，胸中多是非。六十身太老，四体不支持。
四十至五十，正是退闲时。年长识命分，心慵少营为。
见酒兴犹在，登山力未衰。吾年幸当此，且与白云期。
[页]卷,册....[4747]430,13
第251笔
　　　　登香𬬻峰顶　白居易
迢迢香𬬻峰，心存耳目想。终年牵物役，今日方一往。
攀萝蹋危石，手足劳俯仰。同游三四人，两人不敢上。
上到峰之顶，目眩神（一作心）怳怳。高低有万寻，阔狭无数丈。
不穷视听界，焉识宇宙广。江水细如绳，湓城小于掌。
纷吾何屑屑，未能脱尘鞅。归去思自嗟，低头入蚁壤。
[页]卷,册....[4747]430,13
第252笔
　　　　答崔侍郎钱舍人书问因继以诗　白居易
旦暮两蔬食，日中一闲眠。便是了一日，如此已三年。
心不择时适，足不拣地安。穷通与远近，一贯无两端。
常见今之人，其心或不然。在劳则念息，处静已思喧。
如是用身心，无乃自伤残。坐输忧恼便（一作使），安得形神全。
吾有二道友，蔼蔼崔与钱。同飞青云路，独堕黄泥泉。
岁暮物万变，故情何不迁。应为平生心，与我同一源。
帝乡远于日，美人高在天。谁谓万里别，常若在目前。
泥泉乐者鱼，云路游者鸾。勿言云泥异，同在逍遥间。
因君问心地，书后偶成篇。慎勿说向人，人多笑此言。
[页]卷,册....[4747]430,13
第253笔
　　　　烹葵　白居易
昨卧不夕食，今起乃朝饥。贫厨何所有，炊稻烹秋葵。
红粒香复软，绿英滑且肥。饥来止于饱，饱后复何（一作复何所）思。
忆昔（一作思忆）荣遇日，迨今穷退时。今亦不冻馁，昔亦无余资。
口既不减食，身又不减衣。抚心私自问，何者是荣衰。
勿学常人意，其间分是非。
[页]卷,册....[4747]430,13
第254笔
　　　　小池二首　白居易
昼倦前斋热，晚爱小池清。映林余景没，近水微凉生。
坐把蒲葵扇，闲吟三两声。

有意不在大，湛湛方丈余。荷侧泻清露，萍开见游鱼。
每一临此坐，忆归青溪居。

[页]卷,册....[4748]430,13
第255笔
　　　　闭（一作掩）关　白居易
我心忘世久，世亦不我干。遂成一无事，因得长掩关。
掩关来几时，髣髴二三年。著书已盈帙，生子欲能言。
始悟身向（一作易）老，复悲世多艰。回顾趋时者，役役尘壤间。
岁暮竟何得，不如且安闲。
[页]卷,册....[4748]430,13
第256笔
　　　　弄龟罗　白居易
有姪始六岁，字之为阿龟。有女生三年，其名曰罗儿。
一始学笑语，一能诵歌诗。朝戏抱我足，夜眠枕我衣。
汝生何其晚，我年行已衰。物情小可念，人意老多慈。
酒美竟须坏，月圆终有亏。亦如恩爱缘，乃是忧恼资。
举世同此累，吾安能去之。
[页]卷,册....[4748]430,13
第257笔
　　　　截树　白居易
种树当前轩，树高柯叶繁。惜哉远山色，隐此蒙笼间。
一朝持斧斤，手自截其端。万叶落头上，千峰来面前。
忽似决云雾，豁达睹青天。又如所念人，久别一款颜。
始有清风至，稍见飞鸟远。开怀东南望，目远心辽然。
人各有偏好，物莫能两全。岂不爱柔条，不如见青山。
[页]卷,册....[4748]430,13
第258笔
　　　　望江楼上作　白居易
江畔百尺楼，楼前千里道。凭高望平远，亦足舒怀抱。
驿路使憧憧，关防兵草草。及兹多事日，尤觉闲人[4748]好。
我年过不惑，休退诚非早。从此拂尘衣，归山未为老。
[页]卷,册....[4749]430,13
第259笔
　　　　题座隅　白居易
手不任执殳，肩不能荷锄。量力揆所用，曾不敌一夫。
幸因笔砚功，得升仕进途。历官凡五六，禄俸及妻孥。
左右有兼仆，出入有单车。自奉虽不厚，亦不至饥劬。
若有人及此，傍观为何如。虽贤亦为幸，况我鄙且愚。
伯夷古贤人，鲁山亦其徒。时哉无奈何，俱化为饿殍。（元鲁山山居阻水，食绝而终。）
念彼益自愧，不敢忘斯须。平生荣利心，破灭无遗余。
犹恐尘妄起，题此于座隅。
[页]卷,册....[4749]430,13
第260笔
　　　　昔与微之在朝日同蓄休退之心迨今十年沦落老大追寻前约且结后期　白居易
往子为御史，伊余忝拾遗。皆逢盛明代，俱登清近司。
予系玉为佩，子曳绣为衣。从容香烟下，同侍白玉墀。
朝见宠者辱，暮见安者危。纷纷无退者，相顾令人悲。
宦情君早厌，世事我深知。常于荣显日，已约林泉期。
况今各流落，身病齿发衰。不作卧云计，携手欲何之。
待君女嫁后，及我官满时。稍无骨肉累，粗有渔樵资。
岁晚青山路，白首期同归。
[页]卷,册....[4749]430,13
第261笔
　　　　垂钓　白居易
临水一长啸，忽思十年初。三登甲乙第，一入承明庐。
浮生多变化，外事有盈虚。今来伴江叟，沙头坐钓鱼。
[页]卷,册....[4749]430,13
第262笔
　　　　晚燕　白居易
百鸟乳雏毕，秋燕独蹉跎。去社日已近，衔泥意如何。
不悟时节晚，徒施工用多。人间事亦尔，不独燕营[4749]窠。
[页]卷,册....[4750]430,13
第263笔
　　　　赎鸡　白居易
清晨临江望，水禽正諠繁。凫雁与鸥鹭，游飏戏朝暾。
适有鬻鸡者，挈之来远村。飞鸣彼何乐，窘束此何冤。
喔喔十四雏，罩缚同一樊。足伤金距蹜，头抢花冠翻。
经宿废（一作费）饮啄，日高诣屠门。迟回未死间，饥渴欲相吞。
常慕古人道，仁信及鱼豚。见兹生恻隐，赎放双林园。
开笼解索时，鸡鸡听我言。与尔镪三百，小惠何足论。
莫学衔环雀，崎岖谩报恩。
[页]卷,册....[4750]430,13
第264笔
　　　　秋日怀杓直（时杓直出牧澧州）　白居易
晚来天色好，独出江边步。忆与李舍人，曲江相近住。
常云遇清景，必约同幽趣。若不访我来，还须觅君去。
开眉笑相见，把手期何处。西寺老胡僧，南园乱松树。
携持小酒榼，吟咏新诗句。同出复同归，从朝直至暮。
风雨忽消散，江山眇回互。浔阳与涔阳，相望空云雾。
心期自乖旷，时景还如故。今日郡斋中，秋光谁共度。
[页]卷,册....[4750]430,13
第265笔
　　　　食后　白居易
食罢一觉睡，起来两瓯茶。举头看日影，已复西南斜。
乐人惜日促，忧人厌年赊。无忧无乐者，长短任生涯。
[页]卷,册....[4750]430,13
第266笔
　　　　齐物二首　白居易
青松高百尺（一作丈），绿蕙低数寸。同生（一作此）大块间，长短各有分。
长者不可退，短者不可进。若用此理推，[4750]穷通两无闷。

椿寿八千春，槿花不经宿。中间复何有，冉冉孤竹生。
竹身三年老，竹色四时绿。虽谢椿有余，犹胜槿不足。

[页]卷,册....[4751]430,13
第267笔
　　　　山下宿　白居易
独到山下宿，静向月中行。何处水边碓，夜舂云母声。
[页]卷,册....[4751]430,13
第268笔
　　　　题旧写真图　白居易
我昔三十六，写貌在丹青。我今四十六，衰悴卧江城。
岂此（一作止）十年老，曾与众苦并。一照旧图画，无复昔仪形。
形影默相顾，如弟对老兄。况使他人见，能不昧平生。
羲和鞭日走，不为我少停。形骸属日月，老去何足惊。
所恨凌烟阁，不得画功名。
[页]卷,册....[4751]430,13
第269笔
　　　　闲居　白居易
肺病不饮酒，眼昏不读书。端然无所作，身意闲有余。
鸡栖篱落晚，雪映林木疏。幽独已云极，何必山中居。
[页]卷,册....[4751]430,13
第270笔
　　　　对酒示行简　白居易
今日一尊酒，欢畅何怡怡。此乐从中来，他人安得知。
兄弟唯二人，远别恒苦悲。今春自巴峡，万里平安归。
复有双幼妹，笄年未结褵。昨日嫁娶毕，良人皆可依。
忧念（一作心）两消释，如刀断羁縻。身轻心无系，忽欲凌空飞。
人生苟有累，食肉常如饥。我心既无苦，饮水亦可肥。
行简劝尔酒，停杯听我辞。不叹乡国[4751]远，不嫌官禄微。
但愿我与尔，终老不相离。
[页]卷,册....[4752]430,13
第271笔
　　　　咏怀　白居易
冉牛与颜渊，卞和与马迁。或罹天六（一作夭）极，或被人刑残。
顾我信为幸，百骸且完全。五十不为夭，吾今欠数年。
知分心自足，委顺身常安。故虽穷退日，而无戚戚颜。
昔有荣先生，从事于其间。今我不量力，举心欲攀援。
穷通不由己，欢戚不由天。命即无奈何，心可使泰然。
且务由己者，省躬谅非难。勿问由天者，天高难与言。
[页]卷,册....[4752]430,13
第272笔
　　　　夜琴　白居易
蜀〔桐〕（琴）木性实，楚丝音韵清。调慢弹且缓，夜深十数声。
入耳澹无味，惬心潜有情。自弄还自罢，亦不要人听。
[页]卷,册....[4752]430,13
第273笔
　　　　山中独吟　白居易
人各有一癖，我癖在章句。万缘皆已消，此病独未去。
每逢美风景，或对好亲故。高声咏一篇，恍若与神遇。
自为江上客，半在山中住。有时新诗成，独上东岩路。
身倚白石崖，手攀青桂树。狂吟惊林壑，猿鸟皆窥觑。
恐为世所嗤，故就无人处。
[页]卷,册....[4752]430,13
第274笔
　　　　达理二首　白居易
何物壮不老，何时穷不通。如彼音与律，宛转旋为宫。
我命独何薄，多悴而少丰。当壮已先衰，暂泰还长穷。
我无奈命何，委顺以待终。命无奈我何，方寸如虚空。
瞢然与化俱，混然与俗同。谁能坐自（一作此）苦，[4752]龃龉于其中。

舒姑化为泉，牛哀病作虎。或柳生肘间，或男变为女。
鸟兽及水木，本不与民伍。胡然生变迁，不待死归土。
百骸是己物，尚不能为主。况彼时命间，倚伏何足数。
时来不可遏，命去焉能取。唯当养浩然，吾闻达人语。

[页]卷,册....[4753]430,13
第275笔
　　　　湖亭晚望残水　白居易
湖上秋泬寥，湖边晚萧瑟。登亭望湖水，水缩湖底出。
清渟得早霜，明灭浮残日。流注随地势，洼坳无定质。
泓澄白龙卧，宛转青蛇屈。破镜折剑头，光芒又非一。
久为山水客，见尽幽奇物。及来湖亭望，此状难谈悉。
乃知天地间，胜事殊未毕。
[页]卷,册....[4753]430,13
第276笔
　　　　郭虚舟相访　白居易
朝暖就南轩，暮寒归后屋。晚酒（一作酌）一两杯，夜棋三数局。
寒灰埋暗火，晓燄凝残烛。不嫌贫冷人，时来同一宿。
[页]卷,册....[4753]430,13
第277笔
　　　　长庆二年七月自中书舍人出守杭州路次蓝溪作（自此后诗俱赴杭州时作）　白居易
太原一男子，自顾庸且鄙。老逢不次恩，洗拔出泥滓。
既居可言地，愿助朝廷理。伏合三上章，戆愚不称旨。
圣人存大体，优贷容不死。凤诏停舍人，鱼书除刺史。
冥怀齐宠辱，委顺随行止。我自得此心，于兹十年矣。
余杭乃名郡，郡郭临江汜。已想海门山，潮声来入耳。
昔予贞元末，羇旅曾游此。甚觉太守尊，亦谙鱼酒美。
因生江海兴，每羡沧浪水。尚拟拂衣行，况今兼禄仕。
青山峰峦接，白日烟尘起。东道既不通，改辕遂南指。
自秦穷楚越，浩荡五千里。闻有贤主人，而多好山水。
是行颇为惬，所历良可纪。策马度蓝溪，胜游从此始。
[页]卷,册....[4754]431,13
第278笔
　　　　初出城留别　白居易
朝从紫禁归，暮出青门去。勿言城东陌，便是江南路。
扬鞭簇车马，挥手辞亲故。我生本无乡，心安是归处。
[页]卷,册....[4754]431,13
第279笔
　　　　过骆山人野居小池（骆生弃官居此二十余年）　白居易
茅覆环堵亭，泉添方丈沼。红芳照水荷，白颈观鱼鸟。
拳石苔苍翠，尺波烟杳渺。但问有意无，勿论池大[4754]小。
门前车马路，奔走无昏晓。名利驱人心，贤愚同扰扰。
善哉骆处士，安置身心了。何乃独多君，丘园居者少。
[页]卷,册....[4755]431,13
第280笔
　　　　宿清源寺　白居易
往谪浔阳去，夜憩辋溪曲。今为钱塘行，重经兹寺宿。
尔来几何岁，溪草二八绿。不见旧房僧，苍然新树木。
虚空走日月，世界迁陵谷。我生寄其间，孰能逃倚伏。
随缘又南去，好住东廊竹。
[页]卷,册....[4755]431,13
第281笔
　　　　宿蓝溪对月（一作宿蓝桥题月）　白居易
昨夜凤池头，今夜蓝溪（一作溪桥）口。明月本无心，行人自回首。
新秋松影下，半夜钟声后。清影不宜昏，聊将茶代酒。
[页]卷,册....[4755]431,13
第282笔
　　　　自秦望赴五松驿马上偶睡睡觉成吟　白居易
长途发已久，前馆行未至。体倦目已昏，瞌然遂成睡。
右袂尚垂鞭，左手暂委辔。忽觉问仆夫，才行百步地。
形神分处所，迟速相乖异。马上几多时，梦中无限事。
诚哉达人语，百龄同一寐。
[页]卷,册....[4755]431,13
第283笔
　　　　邓州路中作　白居易
萧萧谁家村，秋梨叶半坼。漠漠谁家园，秋韭花初白。
路逢故里物，使我嗟行役。不归渭北村，又作江南客。
去乡徒自苦，济世终无益。自问波上萍，何如涧中石。
[页]卷,册....[4755]431,13
第284笔
　　　　朱藤杖紫骢（一有马字）吟　白居易
拄上山之上，骑下山之下。江州去日朱藤杖，忠州归日紫骢马。
天生二物济我穷，我生合是栖栖者。
[页]卷,册....[4755]431,13
第285笔
　　　　桐树馆重题　白居易
阶前下马时，梁上题诗处。惨澹病使君，萧疏老松树。
自嗟还自哂，又向杭州去。
[页]卷,册....[4756]431,13
第286笔
　　　　过紫霞兰若　白居易
我爱此山头，及此三登历。紫霞旧精舍，寥落空泉石。
朝市日喧隘，云林长悄寂。犹存住寺僧，肯有归山客。
[页]卷,册....[4756]431,13
第287笔
　　　　感旧纱帽（帽，即故李侍郎所赠。）　白居易
昔君乌纱帽，赠我白头翁。帽今在顶上，君已归泉中。
物故犹堪用，人亡不可逢。岐山今夜月，坟树正秋风。
[页]卷,册....[4756]431,13
第288笔
　　　　思竹窗　白居易
不忆西省松，不忆南宫菊。（西省大院有松，南宫本厅多菊。）惟忆新昌堂，萧萧北窗竹。
窗间枕簟在，来后何人宿。
[页]卷,册....[4756]431,13
第289笔
　　　　马上作　白居易
处世非不遇，荣身颇有余。勋为上柱国，爵乃朝大夫。
自问有何才，两入承明庐。又问有何政，再驾朱轮车。
矧予东山人，自惟朴且疏。弹琴复有酒，且慕嵇阮徒。
暗被乡里荐，误上贤能书。一列朝士籍，遂为世网拘。
高有罾缴忧，下有陷阱虞。每觉宇宙窄，未尝心体舒。
蹉跎二十年，颔下生白须。何言左迁去，尚获专城居。
杭州五千里，往若投渊鱼。虽未脱簪组，且来泛江湖。
吴中多诗人，亦不少酒酤。高声咏篇什，大笑飞杯盂。
五十未全老，尚可且欢娱。用兹送日月，君以为何如。
秋风起江上，白日落路隅。回首语五马，[4756]去矣勿踟蹰。
[页]卷,册....[4757]431,13
第290笔
　　　　秋蝶　白居易
秋花紫蒙蒙，秋蝶黄茸茸。花低蝶新小，飞戏丛西东。
日暮凉风来，纷纷花落丛。夜深白露冷，蝶已死丛中。
朝生夕俱死，气类各相从。不见千年鹤，多栖百丈松。
[页]卷,册....[4757]431,13
第291笔
　　　　登商山最高顶　白居易
高高此山顶，四望唯烟云。下有一条路，通达楚与秦。
或名诱其心，或利牵其身。乘者及（一作与）负者，来去何云云（一作纷纷）。
我亦斯人徒，未能出嚣尘。七年三往复，何得笑他人。
[页]卷,册....[4757]431,13
第292笔
　　　　枯桑　白居易
道傍老枯树，枯来非一朝。皮黄外尚活，心黑中先焦。
有似多忧者，非因外火烧。
[页]卷,册....[4757]431,13
第293笔
　　　　山路偶兴　白居易
筋力未全衰，仆马不至弱。又多山水趣，心赏非寂寞。
扪萝上烟岭，蹋石穿云壑。谷鸟晚仍啼，洞花秋不落。
提笼复携榼，遇胜时停泊。泉憩茶数瓯，岚行酒一酌。
独吟还独啸，此兴殊未恶。假使在城时，终年有何乐。
[页]卷,册....[4757]431,13
第294笔
　　　　山雉　白居易
五步一啄草，十步一饮水。适性遂其生，时哉山梁雉。
梁上无罾缴，梁下无鹰鹯。雌雄与群雏，皆得终天年。
嗟嗟笼下鸡，及彼池中雁。既有稻粱恩，必有牺牲患。
[页]卷,册....[4757]431,13
第295笔
　　　　初下汉江舟中作寄两省给舍　白居易
秋水淅红粒，朝烟烹白鳞。一食饱至夜，一卧安达晨。
晨无朝谒劳，夜无直宿勤。不知两掖客，何似扁舟人。
尚想到郡日，且称守土臣。犹须副忧寄，恤隐安疲民。
年庶报政，三年当退身。终使沧浪水，濯吾缨上尘。
[页]卷,册....[4758]431,13
第296笔
　　　　自蜀江至洞庭湖口有感而作　白居易
江从西南来，浩浩无旦夕。长波逐若泻，连山凿如劈。
千年不壅溃，万姓无垫溺。不尔民为鱼，大哉禹之绩。
导岷既艰远，距海无咫尺。胡为不讫功，余（一作湖）水斯委积。
洞庭与青草，大小两相敌。混合万丈深，淼茫千里白。
每岁秋夏时，浩大吞七泽。水族窟穴多，农人土地窄。
我今尚嗟叹，禹岂不爱惜。邈未究其由，想古观遗迹。
疑此苗人顽，恃险不终役。帝亦无奈何，留患与今昔。
水流天地内，如身有血脉。滞则为疽疣，治之在针石。
安得禹复生，为唐水官伯。手提倚天剑，重来亲指画。
疏河似翦纸，决壅同（一作如）裂帛。渗作膏腴田，蹋平鱼鳖宅。
龙宫变闾里，水府生禾麦。坐添百万户，书我司徒籍。
[页]卷,册....[4758]431,13
第297笔
　　　　初领郡政衙退登东楼作（自后诗到杭州后作）　白居易
鳏惸心所念，简牍手自操。何言符竹贵，未免州县劳。
赖是余杭郡，台榭绕官曹。凌晨亲政事，向晚恣游遨。
山冷微有雪，波平未生涛。水心如镜面，千里无纤毫。
直下江最阔，近东楼更高。烦襟与滞念，一望皆遁逃。
[页]卷,册....[4758]431,13
第298笔
　　　　清调吟[4758]　白居易
索索风戒寒，沈沈日藏耀。劝君饮浊醪，听我吟清调。
芳节变穷阴，朝光成夕照。与君生此世，不合长年少。
今晨从此过（一作游），明日安能料。若不结跏禅，即须开口笑。
[页]卷,册....[4759]431,13
第299笔
　　　　狂歌词　白居易
明月照君席，白露沾我衣。劝君酒杯满，听我狂歌词。
五十已后衰，二十已前痴。昼夜又分半，其间几何时。
生前不欢乐，死后有余赀。焉用黄墟下，珠衾玉匣为。
[页]卷,册....[4759]431,13
第300笔
　　　　郡亭　白居易
平旦起视事，亭午卧掩关。除亲薄领外，多在琴书前。
况有虚白亭，坐见海门山。潮来一凭槛，宾至一开筵。
终朝对云水，有时听管弦。持此聊过日，非忙亦非闲。
山林太寂寞，朝阙空喧烦。唯兹郡合内，嚣静得中间。
[页]卷,册....[4759]431,13
第301笔
　　　　咏怀　白居易
昔为凤合郎，今为二千石。自觉不如今，人言不如昔。
昔虽居近密，终日多忧惕。有诗不敢吟，有酒不敢吃。
今虽在疏远，竟岁无牵役。饱食坐终朝，长歌醉通夕。
人生百年内，疾速如过隙。先务身安闲，次要心欢适。
事有得而失，物有损而益。所以见道人，观心不观迹。
[页]卷,册....[4759]431,13
第302笔
　　　　立春后五日　白居易
立春后五日，春态纷婀娜。白日斜渐长，碧云低欲堕。
残冰坼玉片，新萼排红颗。遇物尽欣欣，爱春非独我。
迎芳后园立，就暖前檐作。还有惆怅心，欲别红炉火。
[页]卷,册....[4759]431,13
第303笔
　　　　郡中即事　白居易
漫漫潮初平，熙熙春日至。空阔远江山，晴明好天气。
外有适意物，中无系心事。数篇对竹吟，一杯望云醉。
行携杖扶力，卧读书取睡。久养病形骸，深谙闲气味。
遥思九城陌，扰扰趋名利。今朝是双（一作只）日，朝谒多轩骑。
宠者防悔尤，权者怀忧畏。为报高车盖，恐非真富贵。
[页]卷,册....[4760]431,13
第304笔
　　　　郡斋暇日辱常州陈郎中使君早春晚坐水西馆书事诗十六韵见寄亦以十六韵酬之　白居易
新年多暇日，晏起褰帘坐。睡足心更慵，日高头未裹。
徐倾下药酒，稍𦶟煎茶火。谁伴寂寥身，无弦琴在左。
遥思毘陵馆，春深物袅娜。波拂黄柳梢，风摇白梅朵。
衙门排晓戟，铃阁开朝锁。太守水西来，朱衣垂素舸。
良辰不易得，佳会无由果。五马正相望，双鱼忽前堕。
鱼中获瑰宝，持玩何磊砢。一百六十言，字字灵珠颗。
上申心款曲，下叙时𫐘轲。才富不如君，道孤还似我。
敢辞官远慢，且贵身安妥。勿复问荣枯，冥心无不可。
[页]卷,册....[4760]431,13
第305笔
　　　　官舍　白居易
高树换新叶，阴阴覆地隅。何言太守宅，有似幽人居。
太守卧其下，闲慵两有余。起尝一瓯茗，行读一卷书。
早梅结青实，残樱落红珠。穉女弄庭果，嬉戏牵人裾。
是日晚弥静，巢禽下相呼。啧啧护儿鹊，哑哑母子乌。
岂唯云鸟尔，吾亦引吾雏。
[页]卷,册....[4760]431,13
第306笔
　　　　吾雏[4760]　白居易
吾雏字阿罗，阿罗才七龄。嗟吾不才子，怜尔无弟兄。
抚养虽骄𫘤，性识颇聪明。学母画眉样，效吾咏诗声。
我齿今欲堕，汝齿昨始生。我头发尽落，汝顶髻初成。
老幼不相待，父衰汝孩婴。缅想古人心，慈爱亦不轻。
蔡邕念文姬，于公叹缇萦。敢求得汝力，但未忘父情。
[页]卷,册....[4761]431,13
第307笔
　　　　题小桥前新竹招客　白居易
雁齿小红（一作虹）桥，垂檐低白屋。桥前何所有，苒苒新生竹。
皮开坼褐锦，节露抽青玉。筠翠如何餐，粉霜不忍触。
闲吟声未已，幽玩心难足。管领好风烟，轻欺凡草木。
谁能有月夜，伴我林中宿。为君倾一杯，狂歌竹枝曲。
[页]卷,册....[4761]431,13
第308笔
　　　　病中逢秋招客夜酌　白居易
不见诗酒客，卧来半月余。合和新药草，寻检旧方书。
晚霁烟景度，早凉窗户虚。雪生衰鬓久，秋入病心初。
卧簟蕲竹冷，风襟邛葛疏。夜来身校健，小饮复何如。
[页]卷,册....[4761]431,13
第309笔
　　　　食饱　白居易
食饱拂枕卧，睡足起闲吟。浅酌一杯酒，缓弹数弄琴。
既可畅情性，亦足傲光阴。谁知利名（一作名利）尽，无复长安心。
[页]卷,册....[4761]431,13
第310笔
　　　　严十八郎在郡日改制东南楼因名清辉未立标牓征归郎署予既到郡性爱楼居宴游其间颇有幽致聊成十韵兼戏寄严　白居易
严郎置兹楼，立名曰清辉。未及署花牓，遽征还粉闱。
去来三四年，尘土登者稀。今春新太守，洒扫施帘[4761]帏。
院柳烟婀娜，檐花雪霏微。看山倚前户，待月阐（一作辟）东扉。
碧窗戛瑶瑟，朱阑飘舞衣。烧香卷幕坐，风燕双双飞。
君作不得住，我来幸因依。始知天地间，灵境有所归。
[页]卷,册....[4762]431,13
第311笔
　　　　南停对酒送春　白居易
含桃实已落，红薇花尚熏。冉冉三月尽，晚莺城上闻。
独持一杯酒，南亭送残春。半酣忽长歌，歌中何所云。
云我五十余，未是苦老人。刺史二千石，亦不为贱贫。
天下三品官，多老于我身。同年登第者，零落无一分。
亲故半为鬼，僮仆多见孙。念此聊自解，逢酒且欢欣。
[页]卷,册....[4762]431,13
第312笔
　　　　玩新庭树因咏所怀　白居易
霭霭四月初，新树叶成阴。动摇风景丽，盖覆庭院深。
下有无事人，竟日此幽寻。岂惟玩时物，亦可开烦襟。
时与道人语，或听诗客吟。度春足芳色，入夜多鸣禽。
偶得幽闲境，遂忘尘俗心。始知真隐者，不必在山林。
[页]卷,册....[4762]431,13
第313笔
　　　　仲夏斋戒月　白居易
仲夏斋戒月，三旬断腥膻。自觉心骨爽，行起身翩翩。
始知绝粒人，四体更轻便。初能脱病患，久必成神仙。
御寇驭〔泠〕（冷）风，赤松游紫烟。常疑此说谬，今乃知其然。
我今过半百，气衰神不全。已垂两鬓丝，难补三丹田。
但减荤血味，稍结清净缘。脱巾且修养，聊以终天年。
[页]卷,册....[4762]431,13
第314笔
　　　　除官去未间　白居易
除官去未间，半月恣游讨。朝寻霞外寺，暮宿波上岛。
新树少于松，平湖半连草。跻攀有次第，赏玩无昏[4762]早。
有时骑马醉，兀兀冥天造。穷通与生死，其奈吾怀抱。
江山信为美，齿发行将老。在郡诚未厌（平声），归乡去亦好。
[页]卷,册....[4763]431,13
第315笔
　　　　三年为刺史二首　白居易
三年为剌史，无政在人口。唯向城郡中，题诗十余首。
惭非甘棠咏，岂有思人不。

三年为剌史，饮冰复食檗。唯向天竺山，取得两片石。
此抵有千金，无乃伤清白。

[页]卷,册....[4763]431,13
第316笔
　　　　别萱桂　白居易
为君竟不住，萱桂徒栽种。桂有留人名，萱无忘忧用。
不如江畔月，步步来相送。
[页]卷,册....[4763]431,13
第317笔
　　　　自余杭归宿淮口作　白居易
为郡已多暇，犹少勤吏职。罢郡更安闲，无所劳心力。
舟行明月下，夜泊清淮北。岂止吾一身，举家同燕息。
三年请禄俸，颇有余衣食。乃至僮仆间，皆无冻馁色。
行行弄云水，步步近乡国。妻子在我前，琴书在我侧。
此外吾不知，于焉心自得。
[页]卷,册....[4763]431,13
第318笔
　　　　舟中李山人访宿　白居易
日暮舟悄悄，烟生水沈沈。何以延宿客，夜酒与秋琴。
来客道门子，来自嵩高岑。轩轩举云貌，豁豁开清襟。
得意言语断，入玄滋味深。默然相顾哂，心适而忘心。
[页]卷,册....[4763]431,13
第319笔
　　　　洛下卜居　白居易
三年典郡归，所得非金帛。天竺石两片，华亭鹤一只。
饮啄供稻粱，包裹用茵席。诚知是劳费，其奈心爱[4763]惜。
远从余杭郭，同到洛阳陌。下担拂云根，开笼展霜翮。
贞姿不可杂，高性宜其适。遂就无尘坊，仍求有水宅。
东南得幽境，树老寒泉碧。池畔多竹阴，门前少人迹。
未请中庶禄，且脱双骖易。（买履道宅，价不足，因以两马偿之。）岂独为身谋，安吾鹤与石。
[页]卷,册....[4764]431,13
第320笔
　　　　洛中偶作（自此后在东都作）　白居易
五年职翰林，四年莅浔阳。一年巴郡守，半年南宫郎。
二年直纶合，三年刺史堂。凡此十五载，有诗千余章。
境兴周万象，土风备四方。独无洛中作，能不心悢悢。
今为青宫长，始来游此乡。裴回伊涧上，睥睨嵩少傍。
遇物辄一咏，一咏倾一觞。笔下成释憾，卷中同补亡。
往往顾自哂，眼昏须鬓苍（一作鬓苍苍）。不知老将至，犹自放诗狂。
[页]卷,册....[4764]431,13
第321笔
　　　　赠苏少府　白居易
籍甚二十年，今日方款颜。相送嵩洛下，论心杯酒间。
河亚（一作何为）懒出入，府寮多闭关。苍发彼此老，白日寻常闲。
朝从携手出，暮思联骑还。何当挈一榼，同宿龙门出。
[页]卷,册....[4764]431,13
第322笔
　　　　移家入新宅　白居易
移家入新宅，罢郡有余赀。既可避燥湿，复免忧寒饥。
疾平未还假，官闲得分司。幸有俸禄在，而无职役羁。
清旦盥漱毕，开轩卷帘帏。家人及鸡犬，随我亦熙熙。
取兴或寄（一作不过）酒，放情不过（一作或作）诗。何必苦修道，此即是无为。
外累信已遣，中怀时有思。有思一何远，默坐低双眉。
十载囚窜客，万里征戍儿。春朝锁笼鸟，冬夜支床龟。
驿马走四蹄，痛酸无歇期。硙牛封两目，昏闭何人知。
谁能脱放去，四散任所之。[4764]各得适其性，如吾今日时。
[页]卷,册....[4765]431,13
第323笔
　　　　琴　白居易
置琴曲几上，慵坐但含情。何烦故挥弄，风弦自有声。
[页]卷,册....[4765]431,13
第324笔
　　　　鹤　白居易
人各有所好，物固无常宜。谁谓尔能舞，不如闲立时。
[页]卷,册....[4765]431,13
第325笔
　　　　自咏　白居易
夜镜隐白发，朝酒发红颜。可怜假年少，自笑须臾间。
朱砂贱如土，不解烧为丹。玄鬓化为雪，未闻休得官。
咄哉个丈夫，心性何堕顽。但遇诗与酒，便忘寝与餐。
高声发一吟，似得诗中仙。引满饮一醆，尽忘身外缘。
昔有醉先生，席地而幕天。于今居处在，许我当中眠。
眠罢又一酌，酌罢又一篇。回面顾妻子，生计方落然。
诚知此事非，又过知非年。岂不欲自改，改即心不安。
且向安处去，其余皆老闲。
[页]卷,册....[4765]431,13
第326笔
　　　　林下闲步寄皇甫庶子　白居易
扶杖起病初，策马力未任。既懒出门去，亦无客来寻。
以此遂成闲，闲步绕园林。天晓烟景澹，树寒鸟雀深。
一酌池上酒，数声竹间吟。寄言东曹长，当知幽独心。
[页]卷,册....[4765]431,13
第327笔
　　　　晏起　白居易
鸟鸣庭树上，日照屋檐时。老去慵转极，寒来起尤（一作独）迟。
厚薄被适性，高低枕得宜。神安体稳暖，此味何人知。
睡足仰头坐，兀然无所思。如未凿七窍，若都遗四肢。
缅想长安客，早朝霜满衣。彼此各自适，不[4765]知谁是非。
[页]卷,册....[4766]431,13
第328笔
　　　　池畔二首　白居易
结构池西廊，疏理池东树。此意人不知，欲为待月处。

持刀（一作间）密竹，竹少风来多。此意人不会，欲令池有波。

[页]卷,册....[4766]431,13
第329笔
　　　　春葺新居　白居易
江州司马日，忠州刺史时。栽松满后院，种柳荫前墀。
彼皆非吾土，栽种尚忘疲。况兹式我宅，葺艺固其宜。
平旦领仆使，乘春亲指挥。移花夹暖室，徙竹覆寒池。
池水变绿色，池芳动清辉。寻芳弄水坐，尽日心熙熙。
一物苟可适，万缘都若遗。设如宅门外，有事吾不知。
[页]卷,册....[4766]431,13
第330笔
　　　　赠言　白居易
捧籯献千金，彼金何足道。临觞赠一言，此言真可宝。
流光我已晚，适意君不早。况君春风面，柔促如芳草。
二十方长成，三十向衰老。镜中桃李色，不得十年好。
胡为坐脉脉，不肯倾怀抱。
[页]卷,册....[4766]431,13
第331笔
　　　　泛春池　白居易
白苹湘渚曲，绿筿剡溪口。各在天一涯，信美非吾有。
何如（一作如何）此庭内，水竹交左右。霜竹百千竿，烟波六七亩。
泓澄动阶砌，澹泞（一作沱）映户牖。蛇皮细有纹，镜面清无垢。
主人过桥来，双童扶一叟。恐污清泠波，尘缨先抖擞。
波上一叶舟，舟中一尊酒。酒开舟不系，去去随所偶。
或绕蒲浦前，或泊桃岛后。未拨落杯花，低冲拂面柳。
半酣迷所在，倚榜兀回首。不知此何处，复是人寰否。
谁知始疏凿，几主相传受。杨[4766]家去云远，田氏将非久。
天与爱水人，终焉落吾手。（此池始杨常侍开凿，中间田家为主，予今有之。蒲浦、桃岛，皆池上所有。）
[页]卷,册....[4767]431,13
第332笔
　　　　西明寺牡丹花时忆元九　白居易
前年题名处，今日看花来。一作芸香吏，三见牡丹开。
岂独花堪惜，方知老暗催。何况寻花伴，东都去未回。
讵知红芳侧，春尽思悠哉。
[页]卷,册....[4768]432,13
第333笔
　　　　伤杨弘贞　白居易
颜子昔短（一作知）命，仲尼惜其贤。杨生亦好学，不幸复徒然（一作今复然）。
谁识天地意，独与龟鹤（一作蛇）年。
[页]卷,册....[4768]432,13
第334笔
　　　　权摄昭应早秋书事寄元拾遗兼呈李司录　白居易
夏闰秋候早，七月风骚骚。渭川烟景晚，骊山宫殿高。
丹殿子司谏，赤县我徒劳。相去半日程，不得同游遨。
到官来十日，览镜生二毛。可怜趋走吏，尘土满青袍。
邮传拥两驿，簿书堆六曹。为问纲纪掾，何必使铅刀。
[页]卷,册....[4768]432,13
第335笔
　　　　新栽竹　白居易
佐邑意不适，闭门秋草生。何以娱野性，种竹百余茎。
见此溪上色，忆得山中情。有时公事暇，尽日绕阑行。
勿言根未固，勿言阴未成。已觉庭宇内，稍稍有余清。
最爱近窗卧，秋风枝有声。
[页]卷,册....[4768]432,13
第336笔
　　　　秋霖中过（一作遇）尹纵之仙游山居　白居易
惨惨八月暮，连连三日霖。邑居尚愁寂，况乃在山林。
林下有志士，苦学惜光阴。岁晚千万虑，并入方寸心。
岩鸟共旅宿，草虫伴愁吟。秋天床席冷，夜雨灯火深。
怜君寂寞意，携酒一相寻。
[页]卷,册....[4769]432,13
第337笔
　　　　寄江南兄弟　白居易
分散骨肉恋，趋驰名利牵。一奔尘埃马，一泛风波船。
忽忆分手时，悯默秋风前。别来朝复夕，积日成七年。
花落城中池（一作地），春深江上天。登楼东南望，鸟灭烟苍然。
相去复几许，道里近三千。平地犹难见，况乃隔山川。
[页]卷,册....[4769]432,13
第338笔
　　　　曲江早秋（三年作）　白居易
秋波红蓼水，夕照青芜岸。独信马蹄行，曲江池四畔。
早凉晴后至，残暑暝来散。方喜炎燠销（一作清），复嗟时节换。
我年三十六，冉冉昏复旦。人寿七十稀，七十新过半。
且当对酒笑，勿起临风叹。
[页]卷,册....[4769]432,13
第339笔
　　　　寄题盩厔厅前双松（两松自仙游山移植县厅）　白居易
忆昨为吏日，折腰多苦辛。归家不自适，无计慰心神。
手栽两树松，聊以当（去声）嘉宾。乘春日一溉，（一作春来日一往，）生意渐欣欣。
清韵度秋在，绿茸随日新。始怜涧底色，不忆城中春。
有时昼掩关，双影对一身。尽日不寂寞，意中如三人。
忽奉宣室诏，征为文苑臣。闲来一惆怅，恰似别交亲（一作情）。
早知烟翠前，攀玩不逡巡。悔从白云里，移尔落嚣尘。
[页]卷,册....[4769]432,13
第340笔
　　　　翰林院中感秋怀王质夫（王居仙游山）[4769]　白居易
何处感时节，新蝉禁中闻。宫槐有秋意，风夕花纷纷。
寄迹鸳鹭行，归心鸥鹤群。唯有王居士，知予忆白云。
何日仙游寺，潭前秋见君。
[页]卷,册....[4770]432,13
第341笔
　　　　禁中月　白居易
海水明月出，禁中清（一作秋）夜长。东南楼殿白，稍稍上宫墙。
净落金塘（一作盘）水，明浮玉砌霜。不比人间见，尘土污清光。
[页]卷,册....[4770]432,13
第342笔
　　　　赠卖松者　白居易
一束苍苍色，知从涧底来。𣃁掘经几日，枝叶满尘埃。
不买非他意，城中无地栽。
[页]卷,册....[4770]432,13
第343笔
　　　　初见白发　白居易
白发生一茎，朝来明镜里。勿言一茎少，满头从此始。
青山方远别，黄绶初从仕。未料容鬓间，蹉跎忽如此。
[页]卷,册....[4770]432,13
第344笔
　　　　别元九后咏所怀　白居易
零落桐叶雨，萧条槿花风。悠悠早秋意，生此幽闲中。
况与故人别，中怀正无悰。勿云不相送，心到青门东。
相知岂在多，但问同不同。同心一人去，坐觉长安空。
[页]卷,册....[4770]432,13
第345笔
　　　　禁中秋宿　白居易
风翻朱（一作来）里幕，雨冷通中枕。耿耿背斜灯，秋床一人寝。
[页]卷,册....[4770]432,13
第346笔
　　　　早秋曲江感怀[4770]　白居易
离离暑云散，袅袅凉风起。池上秋又来，荷花半成子。
朱颜易（一作自）销歇，白日无穷已。人寿不如山，年光忽于水。
青芜与红蓼，岁岁秋相似。去岁此悲秋，今秋复来此。
[页]卷,册....[4771]432,13
第347笔
　　　　寄元九　白居易
身为近密（一作约）拘，心为名检缚。月夜与花时，少逢杯酒乐。
唯有元夫子，闲来同一酌。把手或酣歌，展眉时笑谑。
今春除御史，前月之东洛。别来未开颜，尘埃满尊杓。
蕙风晚香尽，槐雨余花落。秋意一萧条，离容两寂寞。
况随白日老，共负青山约。谁识相念心，鞲鹰与笼鹤。
[页]卷,册....[4771]432,13
第348笔
　　　　暮春寄元九　白居易
梨花结成实，燕卵花为雏。时物又若此，道情复何如。
但觉日月促，不嗟年岁徂。浮生都是梦，老小亦何殊。
唯与故人别，江陵初谪居。时时一相见，此意未全除。
[页]卷,册....[4771]432,13
第349笔
　　　　早梳头　白居易
夜沐早梳头，窗明秋镜晓。飒然握中发，一沐知一少。
年事渐蹉跎，世缘方缴绕。不学空门法，老病何由了。
未得无生心，白头亦为天。
[页]卷,册....[4771]432,13
第350笔
　　　　出关路　白居易
山川函谷路，尘土游子颜。萧条去国意，秋风生故关。
[页]卷,册....[4771]432,13
第351笔
　　　　别舍弟后月夜　白居易
悄悄初别夜（一作后），去住两盘桓。行子孤灯店，居人明月轩。
平生共贫苦，未必日成欢。及此暂为别，怀抱[4771]已忧烦。
况是庭叶尽，复思山路寒。如何为不念，马瘦衣裳单。
[页]卷,册....[4772]432,13
第352笔
　　　　新丰路逢故人　白居易
尘土长路晚，风烟废宫秋。相逢立马语，尽日此桥头。
知君不得意，郁郁来西游。惆怅新丰店，何人识马周。
[页]卷,册....[4772]432,13
第353笔
　　　　金銮子晬日　白居易
行年欲四十，有女曰金銮。生来始周岁，学坐未能言。
惭非达者怀，未免俗情怜。从此累身外，徒云慰目前。
若无夭折患，则有婚嫁牵。使我归山计，应迟十五年。
[页]卷,册....[4772]432,13
第354笔
　　　　青龙寺早夏　白居易
尘埃经小雨，地高倚长坡。日西寺门外，景气含清和。
闲有老僧立，静无凡客过。残莺意思尽，新叶阴凉多。
春去来（一作未）几日，夏云忽嵯峨。朝朝感时节，年鬓暗蹉跎。
胡为恋朝市，不去归烟萝。青山寸步地，自问心如何。
[页]卷,册....[4772]432,13
第355笔
　　　　秋题牡丹丛　白居易
晚丛白露夕，衰叶凉风朝。红艳久已歇，碧芳今亦销。
幽人坐相对，心事共萧条。
[页]卷,册....[4772]432,13
第356笔
　　　　劝酒寄元九　白居易
薤叶有朝露，槿枝无宿花。君今亦如此，促促生有涯。
既不逐禅僧，林下学楞伽。又不随道士，山中炼丹砂。
百年夜分半，一岁春无多。何不饮美酒，胡然自悲嗟。
俗号销愁（一作忧）药，神速无以加。一杯驱世虑，[4772]两杯反天和。
三杯即酩酊，或笑任狂歌。陶陶复兀兀，吾孰知其他。
况在名利途，平生有风波。深心藏陷阱，巧言织网罗。
举目非不见，不醉欲如何。
[页]卷,册....[4773]432,13
第357笔
　　　　曲江感秋（五年作）　白居易
沙草新雨地，岸柳凉风枝。三年感秋意（一作思），并在曲江池。
早蝉已嘹唳，晚荷复离披。前秋去秋思，一一生此时。
昔人三十二，秋兴已云悲。我今欲四十，秋怀亦可知。
岁月不虚设，此身随日衰。暗老不自觉，直到鬓成丝。
[页]卷,册....[4773]432,13
第358笔
　　　　酬张太祝晚秋卧病见寄　白居易
高才淹礼寺，短羽翔禁林。西街居处远，北阙官曹深。
君病不来访，我忙难往寻。差池终日别，寥落经年心。
露湿绿芜地，月寒红树阴。况兹独愁夕，闻彼相思吟。
上叹言（一作言欢）笑阻，下嗟时岁侵。容衰晓（一作晚）窗镜，思苦秋弦琴。
一章锦绣段，八韵琼瑶音。何以报珍重，惭无双南金。
[页]卷,册....[4773]432,13
第359笔
　　　　立秋日曲江忆元九　白居易
下马柳阴下，独上堤上行。故人千万里，新蝉三两声。
城中曲江水，江上江陵城。两地新秋思，应同此日情。
[页]卷,册....[4773]432,13
第360笔
　　　　早朝贺雪寄陈山人　白居易
长安盈尺雪，早朝贺君喜。将赴银台门，始出新昌里。
上堤马蹄滑，中路蜡烛死。十里向北行，寒风吹破耳。
待漏午（一作五）门外，候对三殿里。须鬓冻生冰，衣裳冷如水。
忽思仙游谷，暗谢陈居士。暖覆褐裘眠，[4773]日高应未起。
[页]卷,册....[4774]432,13
第361笔
　　　　初与元九别后忽梦见之及寤而书适至兼寄桐花诗怅然感怀因以此寄（元九初谪江陵）　白居易
永寿寺中语，新昌坊北分。归来数行泪，悲事不悲君。
悠悠蓝田路，自去无消息。计君食宿程，已过商山北。
昨夜云四散，千里同月色。晓来梦见君，应是君相忆。
梦中握君手，问君意何如。君言苦相忆，无人可寄书。
觉来未及说，叩门声冬冬（一作冬冬）。言是商州使，送君书一封。
枕上忽惊起，颠倒著衣裳。开缄见手札，一纸十三行。
上论迁谪心，下说离别肠。心肠都未尽，不暇叙炎凉。
云作此书夜，夜宿商州东。独对孤灯坐，阳城山馆中。
夜深作书毕，山月向西斜。月下（一作前）何所有，一树紫桐花。
桐花半落时，复道正相思。殷勤书背后，兼寄桐花诗。
桐花诗八韵，思绪一何深。以我今朝意，忆（一作想）君此夜心。
一章三（一作一）遍读，一句十回吟。珍重八十字，字字化为金。
[页]卷,册....[4774]432,13
第362笔
　　　　和元九悼往（感旧蚊帱作）　白居易
美人别君去，自去无处寻。旧物零落尽，此情安可任。
唯有襭纱幌，尘埃日夜侵。馨香与颜色，不似旧时深。
透影灯耿耿，笼光月沈沈。中有孤眠客，秋凉生夜衾。
旧宅牡丹院，新坟松柏（一作木）林。梦中咸阳泪，觉后江陵心。
含此隔年恨，发为中夜吟。无论君自感，闻者欲沾襟。
[页]卷,册....[4774]432,13
第363笔
　　　　重到渭上旧居　白居易
旧居清渭曲，开门当蔡渡。十年方一还，几欲迷归路。
追思昔日行，感伤故游处。插柳作高林，种桃成老树。
因惊成人者，尽是旧童孺。试问旧老人，半为绕村墓。
浮生同过客，前后递来去。白日如弄珠，出没（一[4774]作入）光不住。
人物日改变，举目悲所遇。回念念我身，安得不衰暮。
朱颜销不歇，白发生无数。唯有山门外，三峰色如故。
[页]卷,册....[4775]432,13
第364笔
　　　　白发　白居易
白发知时节，暗与我有期。今朝日阳里，梳落数茎丝。
家人不惯见，悯默为我悲。我云何足怪，此意尔不知。
凡人年三十，外壮中已衰。但思寝食味，已减二十时。
况我今（一作年）四十，本来形貌羸。书魔昏两眼，酒病沈四肢。
亲爱日零落，在者仍别离。身心久如此，白发生已迟。
由来生老死，三病长相随。除却念无生，人间无药治。
[页]卷,册....[4775]432,13
第365笔
　　　　秋日　白居易
池残寥落水，窗下悠扬日。袅袅秋风多，槐花半成实。
下有独立人，年来四十一。
[页]卷,册....[4775]432,13
第366笔
　　　　将之饶州江浦夜泊　白居易
明月满深浦，愁人卧孤（一作独卧）舟。烦冤寝不得，夏夜长于秋。
苦乏衣食资，远为江海游。光阴坐迟暮，乡国行阻修。
身病向鄱阳，家贫寄徐州。前事与后事，岂堪心并忧。
忧来起长望，但见江水流。云树霭苍苍，烟波澹悠悠。
故园迷处所，一念（一作望）堪白头。
[页]卷,册....[4775]432,13
第367笔
　　　　思归（时初为校书郎）　白居易
养无晨昏膳，隐无伏腊资。遂求及亲禄，僶俛来京师。
薄俸未及亲，别家已经时。冬积温席恋，春违采兰期。
夏至一阴生，稍稍夕漏迟。块然抱愁者，长夜独先知。
悠悠乡关路，梦去身不随。坐惜时节变，蝉鸣槐[4775]花枝。
[页]卷,册....[4776]432,13
第368笔
　　　　冀城北原作　白居易
野色何莽苍（去声），秋声亦萧疏。风吹黄埃起，落日驱征车。
何代此开国，封疆百里余。古今不相待，朝市无常居。
昔人城邑中，今变为丘墟。昔人墓田中，今化为里闾。
废兴相催迫，日月互居诸。世变无遗风，焉能知其初。
行人千载后，怀古空踌躇。
[页]卷,册....[4776]432,13
第369笔
　　　　客路感秋寄明准上人　白居易
日暮天地冷，雨霁山河清。长风从西来，草木凝秋声。
已感岁倏忽，复伤物凋零。孰能不憯凄，天时牵人情。
借问空门子，何法易修行。使我忘得心，不教烦恼生。
[页]卷,册....[4776]432,13
第370笔
　　　　游襄阳怀孟浩然　白居易
楚山碧岩岩，汉水碧汤汤。秀气结成象，孟氏之文章。
今我讽遗文，思人至其乡。清风无人继，日暮空襄阳。
南望鹿门山，蔼若有余芳。旧隐不知处，云深树苍苍。
[页]卷,册....[4776]432,13
第371笔
　　　　秋暮西归途中书情　白居易
耿耿旅灯下，愁多常少眠。思乡贵早发，发在鸡鸣前。
九月草木落，平芜连远山。秋阴和曙色，万木苍苍然。
去秋偶东游，今秋始西旋。马瘦衣裳破，别家来二年。
忆归复愁归，归无一囊钱。心虽非兰膏，安得不自然。
[页]卷,册....[4776]432,13
第372笔
　　　　秋怀[4776]　白居易
月出照北堂，光华满阶墀。凉风从西至，草木日夜衰。
桐柳减绿阴，蕙兰消碧滋。感物私自念，我心亦如之。
安得长少壮，盛衰迫天时。人生如石火，为乐长苦迟。
[页]卷,册....[4777]432,13
第373笔
　　　　别杨颖士庐克柔殷尧藩　白居易
倦鸟暮归林，浮云晴归山。独有行路子，悠悠不知还。
人生苦营营，终日群动间。所务虽不同，同归于不闲。
扁舟来楚乡，匹马往秦关。离忧绕心曲，宛转如循环。
且持一杯酒，聊以开愁颜。
[页]卷,册....[4777]432,13
第374笔
　　　　题赠定光上人　白居易
二十身出家，四十心离尘。得径入大道，乘此不退轮。
一坐十五年，林下秋复春。春花与秋气，不感无情人。
我来如有悟，潜以心照身。误落闻见中，忧喜伤形神。
安得遗耳目，冥然反天真。
[页]卷,册....[4777]432,13
第375笔
　　　　祇役骆口驿喜萧侍御书至兼睹新诗吟讽通宵因寄八韵（时为盩厔尉）　白居易
日暮心无憀，吏役正营营。忽惊芳信至，复与新诗并。
是时天无云，山馆有月明。月下读数遍，风前吟一声。
一吟三四叹，声尽有余清。雅哉君子文，咏性不咏情。
使我灵府中，鄙吝不得生。始知听韶濩，可使心和平。
[页]卷,册....[4777]432,13
第376笔
　　　　酬李少府曹长官舍见赠　白居易
低腰复敛手，心体不遑安。一落风尘下，方（一作始）知为吏难。
公事与日长（上声），宦情随岁阑。惆怅青袍袖，芸香无半残。
赖有李夫子，此怀聊自宽。两心如止水，彼此无波澜。
往往簿书暇，相劝强为欢。白马晚蹋雪，渌觞春暖寒。
恋月夜同宿，爱山晴共看。野性自相近，不是为同官。
[页]卷,册....[4777]432,13
第377笔
　　　　留别　白居易
秋凉卷朝簟，春暖撤夜衾。虽是无情物，欲别尚沈吟。
况与有情别，别随情浅深。二年欢笑意，一旦东西心。
独留诚可念，同行力不任。前事讵能料，后期谅难寻。
唯有潺湲泪，不惜共沾襟。
[页]卷,册....[4778]432,13
第378笔
　　　　晓别　白居易
晓鼓声已半，离筵坐难久。请君断肠歌，送我和泪酒。
月落欲明前，马嘶初别后。浩浩暗尘中，何由见回首。
[页]卷,册....[4778]432,13
第379笔
　　　　北园　白居易
北园东风起，杂花次第开。心知须臾落，一日三四来。
花下岂无酒，欲酌复迟回。所思眇千里，谁劝我一杯。
[页]卷,册....[4778]432,13
第380笔
　　　　惜栯李花（花细而繁，色艳而黯，亦花中之有思者。速衰易落，故惜之耳）　白居易
树小花鲜妍，香繁条软弱。高低二三尺，重叠千万萼。
朝艳蔼霏霏，夕凋纷漠漠。辞枝朱粉细，覆地红绡薄。
由来好颜色，常苦易销铄。不见茛荡花，狂风吹不落。
[页]卷,册....[4778]432,13
第381笔
　　　　照镜　白居易
皎皎青铜镜，斑斑白丝鬓。岂复更藏年，实年君不信。
[页]卷,册....[4778]432,13
第382笔
　　　　新秋　白居易
西风飘（一作吹）一叶，庭前飒已凉。风池明月水，衰莲白露房。
其奈江南夜，绵绵自此长。
[页]卷,册....[4778]432,13
第383笔
　　　　夜雨　白居易
早蛩啼复歇，残灯灭又明。隔窗知夜雨，芭蕉先有声。
[页]卷,册....[4779]432,13
第384笔
　　　　秋江送客　白居易
秋鸿次第过，哀猿朝夕闻。是日孤舟客，此地亦离群。
蒙蒙润衣雨，漠漠冒帆云。不醉浔阳酒，烟波愁杀人。
[页]卷,册....[4779]432,13
第385笔
　　　　感逝寄远（寄通州元侍御、果州崔员外、澧州李舍人、凤州李郎中。）　白居易
昨日闻甲死，今朝闻乙死。知识三分中，二分化为鬼。
逝者不复见，悲哉长已矣。存者今如何，去我皆万里。
平生知心者，屈指能有几。通果澧凤州，眇然四君子。
相思俱老大，浮世如流水。应叹旧交游，凋零日如此。
何当一杯酒，开眼笑相视。
[页]卷,册....[4779]432,13
第386笔
　　　　秋月　白居易
夜初色苍然，夜深光浩然。稍转西廊下，渐满南窗前。
况是绿芜地，复兹清露天。落叶声策策，惊鸟（一作乌）影翩翩。
栖禽尚不稳，愁人安可眠。
[页]卷,册....[4779]432,13
第387笔
　　　　朱陈村　白居易
徐州古丰县，有村曰朱陈。去县百余里，桑麻青氛氲。
机梭声札札，牛驴走纭纭。女汲涧中水，男采山上薪。
县远官事少，山深人俗淳。有财不行商，有丁不入军。
家家守村业，头白不出门。生为村之（一作陈村）民，死为村之（一作陈村）尘。
田中老与幼，相见何欣欣。一村唯两姓，世世为婚姻。（其村唯朱陈二姓而已。）
亲疏居有族，少长游有群。黄鸡与白酒，欢会不隔旬。
生者不远别，嫁娶先近邻。死者不远葬，坟墓多绕村。
既安生与死，不苦形与神。所以多寿考，往往见玄孙。
我生礼义乡，少小孤且贫。徒学辨是非，祗自取辛勤。
世法贵名教，士人重冠（一作官）婚。以此自桎梏，信为大谬人。
十岁解读书，十五能属文。二十举秀才，三十为谏臣。
下有妻子累，上有君亲恩。承家与事国，望此不肖身。
忆昨旅游初，迨今十五春。孤舟三适楚，羸马四经秦。
昼行有饥色，夜寝无安魂。东西不暂住，来往若浮云。
离乱失故乡，骨肉多散分。江南与江北，各有平生亲。
平生终日别，逝者隔年闻。朝忧卧至暮，夕哭坐达晨。
悲火烧心曲，愁霜侵鬓根。一生苦如此，长羡村中（一作陈村）民。
[页]卷,册....[4780]433,13
第388笔
　　　　读邓鲂诗[4780]　白居易
尘架多文集，偶取一卷披。未及看姓名，疑是陶潜诗。
看名知是君，恻恻令我悲。诗人多蹇厄，近日诚有之。
京兆杜子美，犹得一拾遗。襄阳孟浩然，亦闻鬓成丝。
嗟君两不如，三十在布衣。擢第禄不及，新婚妻未归。
少年无疾患，溘死于路岐。天不与爵寿，唯与好文词。
此理勿复道，巧历不能推。
[页]卷,册....[4781]433,13
第389笔
　　　　寄元九（自此后在渭村作）　白居易
晨鸡才发声，夕雀俄敛翼。昼夜往复来，疾如出入息。
非徒改年貌，渐觉无心力。自念因念君，俱为老所逼。
君年虽校少，憔悴谪南国。三年不放归，炎瘴消颜色。
山无杀草霜，水有含沙蜮。健否远不知，书多隔年得。
愿君少愁苦，我亦加餐食。各保金石躯，以慰长相忆。
[页]卷,册....[4781]433,13
第390笔
　　　　秋夕　白居易
叶声落如雨，月色白似霜。夜深方独卧，谁为拂尘床。
[页]卷,册....[4781]433,13
第391笔
　　　　夜雨　白居易
我有所念人，隔在远远乡。我有所感事，结在深深肠。
乡远去不得，无日不瞻望。肠深解不得，无夕不思量。
况此残灯夜，独宿在空堂。秋天殊未晓，风雨正苍苍。
不学头陀法，前心安可忘。
[页]卷,册....[4781]433,13
第392笔
　　　　秋霁　白居易
金火（一作木）不相待，炎凉雨中变。林晴有残蝉，巢冷无留燕。
沈吟卷长簟，怆恻收团扇。向夕稍无泥，闲步青苔院。
月出砧杵动，家家捣秋练。独对多病妻，不能理针线。
冬衣殊未制，夏服行将绽。何以迎早秋，一杯聊自劝。
[页]卷,册....[4781]433,13
第393笔
　　　　叹老三首　白居易
晨兴照青镜，形影两寂寞。少年辞我去，白发随梳落。
万化成于渐，渐衰看不觉。但恐镜中颜，今朝老于昨。
人年少满百，不得长欢乐。谁会天地心，千龄与龟鹤。
吾闻善医者，今古称扁鹊。万病皆可治，唯无治老药。

我有一握发，梳理何稠直。昔似玄云光，今如素丝色。
匣中有旧镜，欲照先叹息。自从头白来，不欲明磨拭。
鸦头与鹤颈，至老常如墨。独有人鬓毛，不得终身黑。

前年种桃核，今岁成花树。去岁新婴儿，今年已学步。
但惊物长成，不觉身衰暮。去矣欲何如，少年留不住。
因书今日意，遍寄诸亲故。壮岁不欢娱，长年当悔悟。

[页]卷,册....[4782]433,13
第394笔
　　　　送兄弟回雪夜　白居易
日晦云气黄，东北风切切。时从村南还，新与兄弟别。
离襟泪犹湿，回马嘶未歇。欲归一室坐，天阴多无月。
夜长火消尽，岁暮雨凝结。寂寞满炉灰，飘零上阶雪。
对雪画寒灰，残灯明复灭。灰死如我心，雪白如我发。
所遇皆如此，顷刻堪愁绝。回念入坐忘，转忧作禅悦。
平生洗心法，正为今宵设。
[页]卷,册....[4782]433,13
第395笔
　　　　溪中早春　白居易
南山雪未尽，阴岭留残白。西涧冰已消，春溜含新碧。
东风来几日，蛰动萌草坼。潜知阳和功，一日不虚掷。
爱此天气暖，来拂溪边石。一坐欲忘归，暮禽声啧啧。
蓬蒿隔桑枣，隐映烟火夕。归来问夜餐，家人烹荠麦。
[页]卷,册....[4782]433,13
第396笔
　　　　同友人寻涧花　白居易
闻有涧底花，贳得村中酒。与君来校迟，已逢摇落后。
临觞有遗恨，怅望空溪口。记取花发时，期君重携手。
我生日日老，春色年年有。且作来岁期，不知身健否。
[页]卷,册....[4783]433,13
第397笔
　　　　登村东古冢　白居易
高低古时冢，上有牛羊道。独立最高头，悠哉此怀抱。
回头向村望，但见荒田草。村人不爱花，多种栗与枣。
自来此村住，不觉风光好。花少莺亦稀，年年春暗老。
[页]卷,册....[4783]433,13
第398笔
　　　　梦裴相公　白居易
五年生死隔，一夕魂梦通。梦中如往日，同直金銮宫。
仿佛金紫色，分明冰玉容。勤勤相眷意，亦与平生同。
既寤知是梦，悯然情未终。追想当时事，何殊昨夜中。
自我学心法，万缘成一空。今朝为君子，流涕一沾胸。
[页]卷,册....[4783]433,13
第399笔
　　　　昼寝　白居易
坐整白单衣，起穿黄草屦。朝餐盥漱毕，徐下阶前步。
暑风微变候，昼刻渐加数。院静地阴阴，鸟鸣新叶树。
独行还独卧，夏景殊未暮。不作午时眠，日长安可度。
[页]卷,册....[4783]433,13
第400笔
　　　　别行简（时行简辟卢坦剑南东川府）　白居易
漠漠病眼花，星星愁鬓雪。筋骸已衰惫，形影仍分诀。
梓州二千里，剑门五六月。岂是远行时，火云烧栈热。
何言巾上泪，乃是肠中血。念此早归来，莫作经年别。
[页]卷,册....[4783]433,13
第401笔
　　　　观儿戏　白居易
髫龀七八岁，绮纨三四儿。弄尘复斗草，尽日乐嬉嬉。
堂上长年客，鬓间新有丝。一看竹马戏，每忆童𫘤时。
童𫘤饶戏乐，老大多忧悲。静念彼与此，不知谁是痴。
[页]卷,册....[4784]433,13
第402笔
　　　　叹常生　白居易
西村常氏子，卧疾不须臾。前旬犹访我，今日忽云殂。
时我病多暇，与之同野居。园林青蔼蔼，相去数里余。
村邻无好客，所遇唯农夫。之子何如者，往还犹胜无。
于今亦已矣，可为一长吁。
[页]卷,册....[4784]433,13
第403笔
　　　　寄元九　白居易
一病经四年，亲朋书信断。穷通合（一作各）易交，自笑知何晚。
元君在荆楚，去日唯（一作虽）云远。彼独是（一作似）何人，心如石不转。
忧我贫病身，书来唯劝勉。上言少愁苦，下道加餐饭。
怜君为谪吏，穷薄家贫褊。三寄衣食资，数盈二十万。
岂是贪衣食，感君心缱绻。念我口中食，分君身上暖。
不因身病久，不因命多蹇。平生亲友心，岂得知深浅。
[页]卷,册....[4784]433,13
第404笔
　　　　以镜赠别　白居易
人言似明月，我道胜明月。明月非不明，一年十二缺。
岂如玉匣里，如水常澄（一作清）澈。月破天暗时，圆明独不歇。
我惭貌丑老，绕鬓斑斑雪。不如赠少年，回照青丝发。
因君千里去，持此将为别。
[页]卷,册....[4784]433,13
第405笔
　　　　城上对月期友人不至　白居易
古人惜昼短，劝令秉烛游。况此迢迢夜，明月满西楼。
复有盈尊（一作尊中）酒，置在城上头。期君君不至，人[4784]月两悠悠。
照水烟波白，照人肌发秋。清光正如此，不醉即须愁。
[页]卷,册....[4785]433,13
第406笔
　　　　念金銮子二首　白居易
衰病四十身，娇痴三岁女。非男犹胜无，慰情时一抚。
一朝舍我去，魂影无处所。况念夭札（一作化）时，呕哑初学语。
始知骨肉爱，乃是忧悲聚。唯思未有前，以理遣伤苦。
忘怀日已久，三度移寒暑。今日一伤心，因逢旧乳母。

与尔为父子，八十有六旬。忽然又不见，迩来三四春。
形质本非实，气聚偶成身。恩爱元是妄，缘合暂为亲。
念兹庶有悟，聊用遣悲辛。暂（一作惭）将理自夺，不是忘情人。

[页]卷,册....[4785]433,13
第407笔
　　　　对酒　白居易
人生一百岁，通计三万日。何况百岁人，人间百无一。
贤愚共零落，贵贱同埋没。东岱前后魂，北邙新旧骨。
复闻药误者，为爱延年术。又有忧死者，为贪政事笔。
药误不得老，忧死非因疾。谁言人最灵，知得不知失。
何如会亲友，饮此杯中物。能沃烦虑消，能陶真性出。
所以刘阮辈，终年醉兀兀。
[页]卷,册....[4785]433,13
第408笔
　　　　渭村雨归　白居易
渭水寒渐落，离离蒲稗苗。闲傍沙边立，看人刈苇苕。
近水风景冷，晴明犹寂寥。复兹夕阴起，野色重萧条。
萧条独归路，暮雨湿村桥。
[页]卷,册....[4785]433,13
第409笔
　　　　谕怀　白居易
黑头日已白，白面日已黑。人生未死间，变化何终极。
常言在己者，莫若形与色。一朝改变来，止遏不能[4785]得。
况彼身外事，悠悠通与塞。
[页]卷,册....[4786]433,13
第410笔
　　　　喜友至留宿　白居易
村中少宾客，柴门多不开。忽闻车马至，云是故人来。
况值风雨夕，愁心正悠哉。愿君且同宿，尽此手中杯。
人生开口笑，百年都几回。
[页]卷,册....[4786]433,13
第411笔
　　　　西原晚望　白居易
花菊引闲行（一作步），行上西原路。原上晚无人，因高聊四顾。
南阡有烟火，北陌连墟墓。村邻何萧疏，近者犹百步。
吾庐在其下，寂寞风日暮。门外转枯蓬，篱根伏寒兔。
故园汴水上，离乱不堪去。近岁始移家，飘然此村住。
新屋五六间，古槐八九树。便是衰病身，此生终老处。
[页]卷,册....[4786]433,13
第412笔
　　　　感镜　白居易
美人与我别，留镜在匣中。自从花颜去，秋水无芙蓉。
经年不开匣，红埃覆青铜。今朝一拂拭，自照（一作顾）憔悴容。
照罢重惆怅，背有双盘龙。
[页]卷,册....[4786]433,13
第413笔
　　　　村居卧病二首　白居易
戚戚抱羸病，悠悠度朝暮。夏木才结阴，秋兰已含露。
前日巢中卵，化作雏飞去。昨日穴中虫，蜕为蝉上树。
四时未尝歇，一物不暂住。唯有病客心，沈然独如故。

新秋久病客，起步村南道。尽日不逢人，虫声遍荒草。
西风吹白露，野绿秋仍早。草木犹未伤，先伤我怀抱。
朱颜与玄鬓，强健几时好。况为忧病侵，不得依年老。
[4786]
种黍三十亩，雨来苗渐大。种薤二十畦，秋来欲堪刈。
望黍作冬酒，留薤为春菜。荒村百物无，待此养衰瘵。
葺庐备阴雨，补褐防寒岁。病身知几时，且作明年计。

[页]卷,册....[4787]433,13
第414笔
　　　　沐浴　白居易
经年不沐浴，尘垢满肌肤。今朝一澡濯，衰瘦颇有余。
老色头鬓白，病形支体虚。衣宽有賸带，发少不胜梳。
自问今年几，春秋四十初。四十已如此，七十复何如。
[页]卷,册....[4787]433,13
第415笔
　　　　栽松二首　白居易
小松未盈尺，心爱手自移。苍然涧底色，云湿烟霏霏。
栽植我年晚，长成君性迟。如何过四十，种此数寸枝。
得见成阴否，人生七十稀。

爱君抱晚节，怜君含直文。欲得朝朝见，阶前故种君。
知君死则已，不死会凌云。

[页]卷,册....[4787]433,13
第416笔
　　　　病中友人相访　白居易
卧久不记日，南窗昏复昏。萧条草檐下，寒雀朝夕闻。
强扶床前杖，起向庭中行。偶逢故人至，便当一逢迎。
移榻就斜日，披裘倚前楹。闲谈胜服药，稍觉有心情。
[页]卷,册....[4787]433,13
第417笔
　　　　自觉二首　白居易
四十未为老，忧伤早衰恶。前岁二毛生，今年一齿落。
形骸日损耗，心事同萧索。夜寝与朝餐，其间味亦薄。
同岁崔舍人，容光方灼灼。始知年与貌，衰盛随忧乐。
畏老老转迫（一作逼），忧病病弥缚。不畏复不忧，是除老病药。
[4787]
朝哭心所爱，暮哭心所亲。亲爱零落尽，安用身独存。
几许平生欢，无限骨肉恩。结为肠间痛，聚作鼻头辛。
悲来四支缓，泣尽双眸昏。所以年四十，心如七十人。
我闻浮屠教，中有解脱门。置心为止水，视身如浮云。
斗擞垢秽衣，度脱生死轮。胡为恋此苦，不去犹逡巡。
回念发弘愿，愿此见在身。但受过去报，不结将来因。
誓以智慧水，永洗烦恼尘。不将恩爱子，更种悲忧根。

[页]卷,册....[4788]433,13
第418笔
　　　　夜雨有念　白居易
以道治心气，终岁得晏然。何乃戚戚意，忽来风雨天。
既非慕荣显，又不恤饥寒。胡为悄不乐，抱膝残灯前。
形影暗相问，心默对以言。骨肉能几人，各在天一端。
吾兄寄宿州，吾弟客东川。南北五千里，吾身在中间。
欲去病未能，欲住心不安。有如波上舟，此缚而彼牵。
自我向道来，于今六七年。炼成不二性，消尽千万缘。
唯有恩爱火，往往犹熬煎。岂是药无效，病多难尽蠲。
[页]卷,册....[4788]433,13
第419笔
　　　　寄杨六（杨摄万年县尉，余为赞善大夫。）　白居易
青宫官冷静，赤县事繁剧。一闲复一忙，动作经时隔。
清觞久废酌，白日顿虚掷。念此忽踟蹰，悄然心不适。
岂无旧交结，久别或迁易。亦有新往还，相见多形迹。
唯君于我分，坚久如金石。何况老大来，人情重姻（一作婚）戚。
会稀岁月急，此事真可惜。几回开口笑，便到髭鬓白。
公门苦鞅掌，尽（一作昼）日无闲隙。犹冀乘暝来，静言同一夕。
[页]卷,册....[4788]433,13
第420笔
　　　　送春　白居易
三月三十日，春归日复暮。惆怅问春风，明朝应不住。
送春曲江上，眷眷东西顾。但见扑水花，纷纷不知[4788]数。
人生似行客，两足无停步。日日进前程，前程几多路。
兵刀与水火，尽可违之去。唯有老到来，人间无避处。
感时良为已，独倚池南树。今日送春心，心如别亲故。
[页]卷,册....[4789]433,13
第421笔
　　　　哭李三　白居易
去年渭水曲，秋时访我来。今年常乐里，春日哭君回。
哭君仰问天，天意安在哉。若必夺其寿，何如不与才。
落然身后事，妻病女婴孩。
[页]卷,册....[4789]433,13
第422笔
　　　　别李十一后重寄（自此后诗江州路上作）　白居易
秋日正萧条，驱车出蓬荜。回望青门道，目极心郁郁。
岂独恋乡土，非关慕簪绂。所怆别李君，平生同道术。
俱承金马诏，联秉谏臣笔。共上青云梯，中途一相失。
江湖我方往，朝廷君不出。蕙带与华簪，相逢是何日。
[页]卷,册....[4789]433,13
第423笔
　　　　初出蓝田路作　白居易
停骖问前路，路在（一作指）秋云里。苍苍县南道（一作山），去（一作险）途从此始。
绝顶忽上盘（一作盘上），众山皆下视。下视千万峰，峰头如浪起。
朝经韩公坡，夕次蓝桥水。浔阳近（一作仅）四千，始行七十里。
人烦马蹄跙，劳苦已（一作又）如此。
[页]卷,册....[4789]433,13
第424笔
　　　　仙娥峰下作　白居易
我为东南行，始登商山道。商山无数峰，最爱仙娥好。
参差（一作差参）树若插，匼匝云如抱。渴望寒玉泉，香闻紫芝草。
青崖屏削碧，白石床铺缟。向无如此物，安足留四皓。
感彼私自问，归山何不早。可能尘土中，[4789]还随众人老。
[页]卷,册....[4790]433,13
第425笔
　　　　微雨夜行　白居易
漠漠秋云起，稍稍（一作悄悄）夜寒生。但（一作自）觉衣裳湿，无点亦无声。
[页]卷,册....[4790]433,13
第426笔
　　　　再到襄阳访问旧居　白居易
昔到襄阳日，髯髯（一作冉冉）初有髭。今过襄阳日，髭鬓半成丝。
旧游都是（一作似）梦，乍到忽如归。东郭蓬蒿宅，荒凉今属谁。
故知多零落，闾井亦迁移。独有秋江水，烟波似旧时。
[页]卷,册....[4790]433,13
第427笔
　　　　寄微之三首　白居易
江州望通州，天涯与地末。有山万丈高，有水千里阔。
间之以云雾，飞鸟不可越。谁知千古险，为我二人设。
通州君初到，郁郁愁如结。江州我方去，迢迢行未歇。
道路日乖隔，音信日断绝。因风欲寄语，地远声不彻。
生当复相逢，死当从此别。

君游襄阳日，我在长安住。今君在通州，我过襄阳去。
襄阳九里郭，楼堞连云树。顾此稍依依，是君旧游处。
苍茫蒹葭水，中有浔阳路。此去更相思，江西少亲故。

去国日已远，喜（一作稀）逢物似人。如何含此意，江上坐思君。
有如河岳气，相合方氛氲。狂风吹中绝，两处成孤云。
风回终有时，云合岂无因。努力各自爱，穷通我尔身。

[页]卷,册....[4790]433,13
第428笔
　　　　舟中雨夜　白居易
江云暗悠悠，江风冷修修。夜雨滴船背，风（一作夜）浪打船头。
船中有病客，左降向江州。
[页]卷,册....[4790]433,13
第429笔
　　　　夜闻歌者（宿鄂州）　白居易
夜泊鹦鹉洲，江月秋（一作秋江月）澄澈。邻船有歌者，发词堪愁绝。
歌罢继以泣，泣声通复咽。寻声见其人，有妇颜如雪。
独倚帆樯立，娉婷十七八。夜泪如真珠，双双堕明月。
借问谁家妇，歌泣何凄切。一问一沾襟（一作巾），低眉终（一作竟）不说。
[页]卷,册....[4791]433,13
第430笔
　　　　江楼闻砧（江州作）　白居易
江人授衣晚，十月始闻砧。一夕高楼月，万里故园心。
[页]卷,册....[4791]433,13
第431笔
　　　　宿东林寺　白居易
经窗灯燄短，僧炉火气深。索落庐山夜，风雪宿东林。
[页]卷,册....[4791]433,13
第432笔
　　　　忆洛下故园（时淮汝寇戎未灭）　白居易
浔阳迁谪地，洛阳离乱年。烟尘三川上，炎瘴九江边。
乡心坐如此，秋风仍飒然。
[页]卷,册....[4791]433,13
第433笔
　　　　赠别崔五　白居易
朝送南去客，暮迎北来宾。孰云当大路，少遇心所亲。
劳者念息肩，热者思濯身。何如愁独（一作独愁）日，忽见平生人。
平生已不浅，是日重殷勤。问从何处来，及此江亭春。
江天春多阴，夜月隔重云。移尊树间饮，灯照花纷纷。
一会不易得，余事何足云。明旦又分手，今夕且欢忻。
[页]卷,册....[4791]433,13
第434笔
　　　　春晚寄微之　白居易
三月江水阔，悠悠桃花波。年芳与心事，此地共蹉跎。
南国方谴谪，中原正兵戈。眼前故人少，头上白发[4791]多。
通州更迢递，春尽复如何。
[页]卷,册....[4792]433,13
第435笔
　　　　渐老　白居易
今朝复明日，不觉年齿暮。白发逐梳落，朱颜辞镜去。
当春颇愁寂，对酒寡欢趣。遇境多怆辛，逢人益敦故。
形质属天地，推迁从不住。所怪少年心，销磨落何处。
[页]卷,册....[4792]433,13
第436笔
　　　　送幼史　白居易
淮右寇未散，江西岁再徂。故里干戈地，行人风雪途。
此时与尔别，江畔立踟蹰。
[页]卷,册....[4792]433,13
第437笔
　　　　夜雪　白居易
已讶衾枕冷，复见窗户明。夜深知雪重，时闻折竹声。
[页]卷,册....[4792]433,13
第438笔
　　　　寄行简　白居易
郁郁眉多敛，默默口寡言。岂是愿如此，举目谁与欢。
去春尔西征，从事巴蜀间。今春我南谪，抱疾江海壖。
相去六千里，地绝天邈然。十书九不达，何以开忧颜。
渴人多梦饮，饥人多梦餐。春来梦何处，合眼到东川。
[页]卷,册....[4792]433,13
第439笔
　　　　首夏　白居易
孟夏百物滋，动植一时好。麋鹿乐深林，虫蛇喜丰草。
翔禽爱密叶，游鳞悦新藻。天和遗漏处，而我独枯槁。
一身在天末，骨肉皆远道。旧国无来人，寇戎尘浩浩。
沈忧竟何益，祗自劳怀抱。不如放身心，冥然任天造。
浔阳多美酒，可使杯不燥。湓鱼贱如泥，烹炙无昏早。
朝饭山下寺，暮醉湖中岛。何必归故乡，兹焉[4792]可终老。
[页]卷,册....[4793]433,13
第440笔
　　　　孟夏思渭村旧居寄舍弟　白居易
啧啧雀引雏，稍稍笋成竹。时物感人情，忆我故乡曲。
故园渭水上，十载事樵牧。手种榆柳成，阴阴覆墙屋。
兔隐豆苗肥（一作大），鸟鸣桑椹熟。前年当此时，与尔同游瞩。
诗书课弟姪，农圃资童仆。日暮麦登场，天晴蚕坼簇。
弄泉南涧坐，待月东亭宿。兴发饮数杯，闷来棋一局。
一朝忽分散，万里仍羁束。井鲋思反泉，笼莺悔出谷。
九江地卑湿，四月天炎燠。苦雨初入梅，瘴云稍含毒。
泥秧水畦稻，灰种畬田粟。已讶殊岁时，仍嗟异风俗。
闲登郡楼望，日落江山绿。归雁拂乡心，平湖断人目。
殊方我漂泊，旧里君幽独。何时同一瓢，饮水心亦足。
[页]卷,册....[4793]433,13
第441笔
　　　　早蝉　白居易
六月初七日，江头蝉始鸣。石楠深叶里，薄暮两三声。
一催衰鬓色，再动故园情。西风殊未起，秋思先秋生。
忆昔在东掖，宫槐花下听。今朝无限思，云树绕湓城。
[页]卷,册....[4793]433,13
第442笔
　　　　感情　白居易
中庭晒服玩，忽见故乡履。昔赠我者谁，东邻婵娟子。
因思赠时语，特用结终始。永愿如履綦，双行复双止。
自吾谪江郡，漂荡三千里。为感长情人，提携同到此。
今朝一惆怅，反复看未已。人只履犹双，何曾得相似。
可嗟复可惜，锦表绣为里。况经梅雨来，色黯花草死。
[页]卷,册....[4793]433,13
第443笔
　　　　南湖晚秋[4793]　白居易
八月白露降，湖中水方（一作芳）老。旦夕秋风多，衰荷半倾倒。
手攀青枫树，足蹋黄芦草。惨澹老容颜，冷（一作零）落秋怀抱。
有兄在淮楚，有弟在蜀道。万里何时来，烟波白浩浩。
[页]卷,册....[4794]433,13
第444笔
　　　　郡厅有树晚荣早凋人不识名因题其上　白居易
浔阳郡厅后，有树不知名。秋先梧桐落，春后桃李荣。
五月始萌动，八月已凋零。左右皆松桂，四时郁青青。
岂量雨露恩，沾濡不均平。荣枯各有分，天地本无情。
顾我亦相类，早衰向晚成。形骸少多病，三十不丰盈。
毛鬓早改变，四十白髭生。谁教两萧索，相对此江城。
[页]卷,册....[4794]433,13
第445笔
　　　　感秋怀微之　白居易
叶下湖又波，秋风此时至。谁知濩落心，先纳萧条气。
推移感流岁，漂泊思同志。昔为烟霄（一作霞）侣，今作泥涂吏。
白鸥毛羽弱，青凤文章异。各闭（一作闲）一笼中，岁晚同憔悴。
[页]卷,册....[4794]433,13
第446笔
　　　　因沐感发寄朗上人二首　白居易
年长身转慵，百事（一作年）无所欲。乃至头上发，经年方一沐。
沐稀发苦落，一沐仍半秃。短鬓经霜蓬，老面辞春木。
强年过犹近，衰相来何速。应是烦恼多，心焦血不足。

渐少不满把，渐短不盈尺。况兹短少中，日夜落复白。
既无神仙术，何除老死籍。只有解脱门，能度衰苦厄。
掩镜望东寺，降心谢蝉客。衰白何足言，剃落犹不惜。

[页]卷,册....[4794]433,13
第447笔
　　　　早蝉　白居易
月出先照山，风生先动水。亦如早蝉声，先入闲人耳。
一闻愁意结，再听乡心起。渭上新（一作村）蝉声，先听[4794]浑相似。
衡门有谁听，日暮槐花里。
[页]卷,册....[4795]433,13
第448笔
　　　　苦热喜凉　白居易
经年苦炎暑（一作热），心体但烦倦。白日一何长，清秋不可见。
岁功成者去，天数极则变。潜知寒燠间，迁次如乘传。
火云忽朝敛，金风俄夕扇。枕簟遂清凉，筋骸稍轻健。
因思望月侣，好卜迎秋宴。竟夜无客来，引杯还自劝。
[页]卷,册....[4795]433,13
第449笔
　　　　早秋晚望兼呈韦侍郎（一作御）　白居易
九派绕孤城，城高生远思。人烟半在船，野水多于地。
穿霞日脚直，驱雁风头利。去国来几时，江上秋三至。
夫君亦沦落，此地同飘寄。悯默向隅心，摧颓触笼翅。
且谋眼前计，莫问胸中事。浔阳酒甚浓，相劝时时醉。
[页]卷,册....[4795]433,13
第450笔
　　　　司马宅　白居易
雨径绿芜合，霜园红叶多。萧条司马宅，门巷无人过。
唯对大江水，秋风朝夕波。
[页]卷,册....[4795]433,13
第451笔
　　　　司马厅独宿　白居易
荒凉满庭草，偃亚侵檐竹。府吏下厅帘，家僮开被襆。
数声城上漏，一点窗间（一作前）烛。官曹冷似冰，谁肯来同宿。
[页]卷,册....[4795]433,13
第452笔
　　　　梦与李七庾三十三同访元九　白居易
夜梦归长安，见我故亲友。损之在我左，顺之在我右。
云是二月天，春风出携手。同过靖安里，下马寻元[4795]九。
元九正独坐，见我笑开口。还指西院花，乃开北亭酒。
如言各有故，似惜欢难久。神合俄顷间，神离欠伸后。
觉来疑在侧，求索无所有。残灯影闪墙，斜月光穿牖。
天明西北望，万里君知否。老去无见期，踟蹰搔白首。
[页]卷,册....[4796]433,13
第453笔
　　　　秋槿　白居易
风露飒已冷，天色亦黄昏。中庭有槿花，荣落同一晨。
秋开已寂寞，夕陨何纷纷。正怜少颜色，复叹不逡巡。
感此因念彼，怀哉聊一陈。男儿老富贵，女子晚婚姻。
头白始得志，色衰方事人。后时不获已，安得如青春。
[页]卷,册....[4796]433,13
第454笔
　　　　答元郎中杨员外喜乌见寄（四十四字成）　白居易
南宫鸳鸯地，何忽乌来止。故人锦帐郎，闻乌笑相视。
疑乌报消息，望我归乡里。我归应待乌头白，惭愧元郎误欢喜。
[页]卷,册....[4796]433,13
第455笔
　　　　初入峡有感　白居易
上有万仞山，下有千丈水。苍苍两崖间，阔狭容一苇。
瞿唐呀直泻，滟滪屹中峙。未夜黑岩昏，无风白浪起。
大石如刀剑，小石如牙齿。一步不可行，况千三百里。（自峡州至忠州，滩险相继，凡一千三百里。）
苒蒻竹篾𥮘（音念），欹危楫师趾。一跌无完舟，吾生系于此。
常闻仗忠信，蛮貊可行矣。自古漂沈（一作流）人，岂尽非君子。
况吾时与命，蹇舛不足恃。常恐不才身，复作无名死。
[页]卷,册....[4797]434,13
第456笔
　　　　过昭君村（村在归州东北四十里）　白居易
灵珠产无种，彩云出无根。亦如彼姝子，生此遐陋村。
至丽物难掩，遽选入君门。独美众所嫉，终弃出（一作于）塞垣。
唯此希代色，岂无一顾恩。事排势须去，不得由至尊。
白黑既可变，丹青何足论。竟埋代北骨，不返巴东魂。
惨澹晚云水，依稀旧乡园。妍姿化已久，但有村名存。
村中有遗老，指点为我言。不取往者戒，恐贻来者冤。
至今村女面，烧灼成瘢痕。
[页]卷,册....[4797]434,13
第457笔
　　　　自江州至忠州　白居易
前往浔阳日，已叹宾朋寡。忽忽抱忧怀，出门无处写。
今来转深僻，穷峡巅山下。五月断行舟，滟堆正如[4797]马。
巴人类猿狖，矍铄满山野。敢望见交亲，喜逢似人者。
[页]卷,册....[4798]434,13
第458笔
　　　　初到忠州登东楼寄万州杨八使君　白居易
山束邑居窄，峡牵气候偏。林峦少平地，雾雨多阴天。
隐隐煮盐火，漠漠烧畬烟。赖此东楼夕，风月时翛然。
凭轩望所思，目断心涓涓。背春有去雁，上水无来船。
我怀巴东守，本是关西贤。平生已不浅，流落重相怜。
水梗漂万里，笼禽囚五年。新恩同雨露，远郡邻山川。
书信虽往复，封疆徒接连。其如美人面，欲见杳无缘。
[页]卷,册....[4798]434,13
第459笔
　　　　郡中　白居易
乡路音信断，山城日月迟。欲知州近远，阶前摘荔枝。
[页]卷,册....[4798]434,13
第460笔
　　　　西楼夜（一作月）　白居易
悄悄复悄悄，城隅隐林杪。山郭灯火稀，峡天星汉少。
年光东流水，生计南枝鸟。月没江（一作光）沈沈，西楼殊未晓。
[页]卷,册....[4798]434,13
第461笔
　　　　东楼晓　白居易
脉脉复脉脉，东楼无宿客。城暗云雾多，峡深田地窄。
宵灯尚留燄，晨禽初展翮。欲知山高低，不见东方白。
[页]卷,册....[4798]434,13
第462笔
　　　　寄王质夫　白居易
忆始识君时，爱君世缘薄。我亦吏王畿，不为名利著。
春寻仙游洞，秋上云居阁。楼观水潺潺，龙潭花漠[4798]漠。
吟诗石上坐，引酒泉边酌。因话出处心，心期老岩壑。
忽从风雨别，遂被簪缨缚。君作出山云，我为入笼鹤。
笼深鹤残（一作憔）悴，山远云飘泊。去处虽不同，同负平生约。
今来各何在，老去随所托。我守巴南城，君佐征西幕。
年颜渐衰飒，生计仍萧索。方含去国愁，且羡从军乐。
旧游疑是梦，往事思如昨。相忆春又深，故山花正落。
[页]卷,册....[4799]434,13
第463笔
　　　　南宾郡斋即事寄杨万州　白居易
山上巴子城，山下巴江水。中有穷独人，强名为刺史。
时时窃自哂，刺史岂如是。仓粟𫗪家人，黄缣裹妻子。（忠州刺史以下，悉以畬田给禄食，以黄绢支给充俸。）
莓苔翳冠带，雾雨霾楼雉。衙鼓暮复朝，郡斋卧还起。
回头（一作首）望南浦，亦在烟波里。而我复何嗟，夫君犹滞此。
[页]卷,册....[4799]434,13
第464笔
　　　　招萧处士　白居易
峡内岂无人，所逢非所思。门前亦有客，相对不相知。
仰望但云树，俯顾惟妻儿。寝食起居外，端然无所为。
东郊萧处士，聊可与开眉。能饮满杯酒，善吟长句诗。
庭前吏散后，江畔路干时。请君携竹杖，一赴郡斋期。
[页]卷,册....[4799]434,13
第465笔
　　　　庭槐　白居易
南方饶竹树，唯有青槐稀。十种七八死，纵活亦支离。
何此郡庭下，一株独华滋。蒙蒙碧烟叶，袅袅黄花枝。
我家渭水上，此树荫前墀。忽向天涯见，忆在故园时。
人生有情感，遇物牵所思。树木犹复尔，况见旧亲知。
[页]卷,册....[4799]434,13
第466笔
　　　　送客回晚兴　白居易
城上云雾开，沙头风浪定。参差乱山出，澹泞平江净。
行客舟已远，居人酒初醒。袅袅秋竹梢，巴蝉声似磬。
[页]卷,册....[4800]434,13
第467笔
　　　　东楼竹　白居易
潇洒城东楼，绕楼多修竹。森然一万竿，白粉封青玉。
卷帘睡初觉，攲枕看未足。影转色入楼，床席生浮绿。
空城绝宾客，向夕弥幽独。楼上夜不归，此君留我宿。
[页]卷,册....[4800]434,13
第468笔
　　　　九日登巴台　白居易
黍香酒初熟，菊暖花未开。闲听竹枝曲，浅酌茱萸杯。
去年重阳日，漂泊湓城隈。今岁重阳日，萧条巴子台。
旅鬓寻已白，乡书久不来。临觞一搔首，座客亦裴回。
[页]卷,册....[4800]434,13
第469笔
　　　　东城寻春　白居易
老色日上面，欢情日去心。今既不如昔，后当不如今。
今犹未甚衰，每事力可任。花时仍爱出，酒后尚能吟。
但恐如此兴，亦随日销沈。东城春欲老，勉强一来寻。
[页]卷,册....[4800]434,13
第470笔
　　　　江上送客　白居易
江花已萎绝，江草已消歇。远客何处归，孤舟今日发。
杜鹃声似哭，湘竹斑如血。共是多感人，仍为此中别。
[页]卷,册....[4800]434,13
第471笔
　　　　桐花[4800]　白居易
春令有常候，清明桐始发。何此巴峡中，桐花开十月。
岂伊物理变，信是土宜别。地气反寒暄，天时倒生杀。
草木坚强物，所禀固难夺。风候一参差，荣枯遂乖刺。
况吾北人性，不耐南方热。强羸寿夭间，安得依时节。
[页]卷,册....[4801]434,13
第472笔
　　　　早祭风伯因怀李十一舍人　白居易
远郡虽褊陋，时祀奉朝经。夙兴祭风伯，天气晓冥冥。
导骑与从吏，引我出东坰。水雾重如雨，山火高于星。
忽忆早朝日，与君趋紫庭。步登龙尾道，却望终南青。
一别身向老，所思心未宁。至今想在耳，玉音尚玲玲。
[页]卷,册....[4801]434,13
第473笔
　　　　花下对酒二首　白居易
蔼蔼江气春，南宾闰正月。梅樱与桃杏，次第城上发。
红房烂簇火，素艳纷团（一作粉围）雪。香惜委风飘，愁牵压枝折。
楼中老太守，头上新白发。冷澹病心情，暄和好时节。
故园音信断，远郡亲宾绝。欲问花前尊，依然为谁设。

引手攀红樱，红樱落似霰。仰首看白日，白日走（一作委）如箭。
年芳与时景，顷刻犹衰变。况是血肉身，安能长强健。
人心苦迷执，慕贵忧贫贱。愁色常在眉，欢容不上面。
况吾头半白，把镜非不见。何必花下杯，更待他人劝。

[页]卷,册....[4801]434,13
第474笔
　　　　不二门　白居易
两眼日将暗，四肢渐衰瘦。束带賸昔围，穿衣妨（去声）宽袖。
流年似江水，奔注无昏昼。志气与形骸，安得长[4801]依旧。
亦曾登玉陛，举措多纰缪。至今金阙籍，名姓独遗漏。
亦曾烧大药，消息乖火候。至今残丹砂，烧干不成就。
行藏事两失，忧恼心交斗。化作憔悴翁，抛身在荒陋。
坐看老病逼，须得医王救。唯有不二门，其间无夭寿。
[页]卷,册....[4802]434,13
第475笔
　　　　我身　白居易
我身何所似，似彼孤生蓬。秋霜翦根断，浩浩随长风。
昔游（一作于）秦雍间，今落巴蛮中。昔为意气郎，今作寂寥（一作寞）翁。
外貌虽寂寞，中怀颇冲融。赋命有厚薄，委心任穷通。
通当为大鹏，举翅摩苍穹。穷则为鹪鹩，一枝足自容。
苟知此道者，身穷心不穷。
[页]卷,册....[4802]434,13
第476笔
　　　　哭王质夫　白居易
仙游寺前别，别来十年余。生别犹怏怏，死别复何如。
客从梓潼来，道君死不虚。惊疑心未信，欲哭复踟蹰。
踟蹰寝门侧，声发涕（一作泪）亦俱。衣上今日泪，箧中前月书。
怜君古人风，重有君子儒。篇咏陶谢辈，风流嵇阮徒。
出身既蹇屯（一作连），生世仍须臾。诚知天至高，安得不一呼。
江南有毒蟒，江北有妖狐。皆享千年寿，多于王质夫。
不知彼何德，不识此何辜。
[页]卷,册....[4802]434,13
第477笔
　　　　东坡种花二首　白居易
持钱买花树，城东坡上栽。但购有花者，不限桃杏（一作李）梅。
百果参杂种，千枝次第开。天时有早晚，地力无高低。
红者霞艳艳，白者雪皑皑。游蜂逐不去，好鸟亦来栖（一作栖来）。
前有长流水，下有小平台。时拂台上石，一举风前杯。
花枝荫我头，花蕊落（一作入）我怀。独酌复独咏，不觉月（一作日）平西。
巴俗不爱花，竟春无[4802]人来。唯此醉太守，尽日不能回。

东坡春向暮，树木（一作下）今何如。漠漠花落尽，翳翳叶生初（一作初舒）。
每日领童仆，荷鉏仍决（一作凿）渠。刬土壅其本，引泉溉其枯。
小树低数尺，大树长丈余。封植来几时，高下随扶疏。
养树既如此，养民亦何殊。将欲茂枝叶，必先救根株。
云何救根株，劝农均赋租。云何茂枝叶，省事宽刑书。
移此为郡政，庶几甿俗苏。

[页]卷,册....[4803]434,13
第478笔
　　　　登城东古台　白居易
迢迢东郊上，有土青崔嵬。不知何代物，疑是巴王台。
巴歌久无声，巴宫没黄埃。靡靡春草合，牛羊缘四隈。
我来一登眺，目极心悠哉。始见江山势，峰叠水环回。
凭高视听旷，向远胸襟开。唯有故园念，时时东北来。
[页]卷,册....[4803]434,13
第479笔
　　　　哭诸故人因寄元八　白居易
昨日哭寝门，今日哭寝门。借问所哭谁，无非故交亲。
伟卿既长往，质夫亦幽沦。屈指数年世，收涕自思身。
彼皆少于我，先为泉下人。我今头半白，焉得身久存。
好狂（一作怀）元郎中，相识二十春。昔见君生子，今闻君抱孙。
存者尽老大，逝者已成尘。早晚升平宅，开眉一见君。
[页]卷,册....[4803]434,13
第480笔
　　　　郡中春䜩因赠诸客　白居易
仆本儒家子，待诏金马门。尘忝亲近地，孤负圣明恩。
一旦奉优诏，万里牧远人。可怜岛夷帅，自称为使君。
身骑牂牁马，口食涂江鳞。暗澹绯衫故，斓斑白发新。
是时岁二月，玉历布春分。颁条示皇泽，命宴及良辰。
冉冉趋府吏，蚩蚩聚州民。有如蛰虫鸟，亦应天地春。
薰草席铺坐，藤枝酒注樽。中庭无平地，高下[4803]随所陈。
蛮鼓声坎坎，巴女舞蹲蹲。使君居上头，掩口语众宾。
勿笑风俗陋，勿欺官府贫。蜂巢（一作窠）与蚁穴，随分有君臣。
[页]卷,册....[4804]434,13
第481笔
　　　　开元寺东池早春　白居易
池水暖温暾，水清波潋滟。簇簇青泥中，新蒲叶如剑。
梅房小白裹，柳彩轻黄染。顺气草熏熏，适情鸥泛泛。
旧游成梦寐，往事随阳焱。芳物感幽怀，一动平生念。
[页]卷,册....[4804]434,13
第482笔
　　　　东溪（一作涧）种柳　白居易
野性爱栽植，植柳水中坻。乘春持斧斫，裁截而树之。
长短既不一，高下随所宜。倚岸埋大干，临流插小枝。
松柏不可待，梗柟固难移。不如种此树，此树易荣滋。
无根亦可活，成阴况非迟。三年未离郡，可以见依依。
种罢水边憩，仰头闲自思。富贵本非望，功名须待时。
不种东溪柳，端坐欲何为。
[页]卷,册....[4804]434,13
第483笔
　　　　卧小斋　白居易
朝起视事毕，晏坐饱食终。散步长廊下，卧退小斋中。
拙政自多暇，幽情谁与同。孰云二千石，心如田野翁。
[页]卷,册....[4804]434,13
第484笔
　　　　步东坡　白居易
朝上东坡步，夕上东坡步。东坡何所爱，爱此新成树。
种植当岁初，滋荣及春暮。信意取次栽，无行亦无数。
绿阴斜景转，芳气微风度。新叶鸟下来，萎花蝶飞去。
闲携斑竹杖，徐曳黄麻屦。欲识往来频，青芜（一作苔）成白路。
[页]卷,册....[4804]434,13
第485笔
　　　　征秋税毕题郡南亭　白居易
高城直下视，蠢蠢见巴蛮。安可施政教，尚不通语言。
且喜赋敛毕，幸闻闾井安。岂伊循良化，赖此丰登年。
案牍既简少，池馆亦清闲。秋雨檐果落，夕钟林鸟还。
南亭日潇洒，偃卧恣疏顽。
[页]卷,册....[4805]434,13
第486笔
　　　　蚊蟆　白居易
巴徼炎毒早，二月蚊蟆生。咂肤拂不去，绕耳薨薨声。
斯物颇微细，中人初甚轻。如有肤受谮，久则疮痏成。
痏成无奈何，所要防其萌。么虫何足道，潜喻儆人情。
[页]卷,册....[4805]434,13
第487笔
　　　　登龙昌上寺望江南山怀钱舍人　白居易
骑马出西郭，悠悠欲何之。独上高寺去，一与白云期。
虚槛晚潇洒，前山碧参差。忽似青龙合，同望玉峰时。
因咏松雪句，永怀鸾鹤姿。六年不相见，况乃隔荣衰。（昔尝与钱舍人登青龙寺上方，同望蓝田山，各有绝句。钱诗云：偶来上寺因高望，松雪分明见旧山。）
[页]卷,册....[4805]434,13
第488笔
　　　　郊下　白居易
西日照高树，树头子规鸣。东风吹野水，水畔江蓠生。
尽日看山立，有时寻涧行。兀兀长如此，何许似专城。
[页]卷,册....[4805]434,13
第489笔
　　　　遣怀　白居易
乐往必悲生，泰来由否极。谁言此数然，吾道何终塞。
尝求詹尹卜，拂龟竟默默。亦曾仰问天，天但苍苍色。
自兹唯委命，名利心双息。近日转安闲，乡园亦休忆。
回看世间苦，苦在求不得。我今无所求，庶离忧[4805]悲域。
[页]卷,册....[4806]434,13
第490笔
　　　　岁晚　白居易
霜降水返壑，风落木归山。冉冉岁将宴，物皆复本源。
何此南迁客，五年独未还。命屯分已定，日久心弥安。
亦尝心与口，静念私自言。去国固非乐，归乡未必欢。
何须自生苦，舍易求其难。
[页]卷,册....[4806]434,13
第491笔
　　　　负冬日　白居易
杲杲冬日出，照我屋南隅。负暄闭目坐，和气生肌肤。
初似饮醇醪，又如蛰者苏。外融百骸畅，中适一念无。
旷然忘所在，心与虚空俱。
[页]卷,册....[4806]434,13
第492笔
　　　　委顺　白居易
山城虽荒芜，竹树有嘉色。郡逢诚不多，亦足充衣食。
外累由心起，心宁累自息。尚欲忘家乡，谁能算官职。
宜怀齐远近，委顺随南北。归去诚可怜，天涯住亦得。
[页]卷,册....[4806]434,13
第493笔
　　　　宿溪翁（时初除郎官赴朝）　白居易
众心爱金玉，众口贪酒肉。何如此溪翁，（一作何此溪上翁。）饮瓢亦自足。
溪南刈薪草，溪北修墙屋。岁种一顷田，春驱两黄犊。
于中甚安适，此外无营欲。溪畔偶相逢，庵中遂同宿。
醉翁向朝市，问我何官禄。虚言笑杀翁，郎官应列宿。
[页]卷,册....[4806]434,13
第494笔
　　　　重过寿泉忆与杨九别时因题店壁　白居易
商州南十里，有水名寿泉。涌出石崖下，流经山店前。
忆昔相送日，我去君言还。寒波与老泪，此地共潺[4806]湲。
一去历万里，再来经六年。形容已变改，处所（一作泉水）犹依然。
他日君过此，慇懃吟此篇。
[页]卷,册....[4807]434,13
第495笔
　　　　西掖早秋直夜书意（自此后中书舍人时作）　白居易
凉风起禁掖，新月生宫沼。夜半秋暗来，万年枝袅袅。
炎凉递时节，钟鼓交昏晓。遇圣惜年衰，报恩愁力小。
素餐无补益，朱绶（一作绂）虚缠绕。冠盖栖野云，稻粱养山鸟。
量能私自省，所得已非少。五品不为贱，五十不为夭。
若无知足心，贪求何日了。
[页]卷,册....[4807]434,13
第496笔
　　　　庭松　白居易
堂下何所有，十松当我阶。乱立无行次，高下亦不齐。
高者三丈长，下者十尺低。有如野生物，不知何人栽。
接以青瓦屋，承之白沙台。朝昏有风月，燥湿（一作　温）无尘泥。
疏韵秋槭槭（一作瑟瑟），凉阴夏凄凄。春深微雨夕，满叶珠蓑蓑（一作漼漼）。
岁暮大雪天，压枝玉皑皑。四时各有趣，万木非其侪。
去年买此宅，多为人所咍。一家二（一作三）十口，移转就松来。
移来（一作近松）有何得，但得烦襟开。即此是益友，岂必交贤才。
顾我犹俗士，冠带走尘埃。未称为松主，时时一愧怀。
[页]卷,册....[4807]434,13
第497笔
　　　　竹窗　白居易
常爱辋川寺，竹窗东北廊。一别十余载，见竹未曾忘。
今春二月初，卜居在新昌。未暇作厩库，且先营一堂。
开窗不糊纸，种竹不依行。意取北檐下，窗与竹相当。
绕屋声淅淅，逼人色苍苍。烟通杳霭气，月透玲珑光。
是时三伏天，天气热如汤。独此竹窗下，朝回解衣裳。
轻纱一幅巾，小簟六尺床。无客尽日静，有风终夜凉。
乃知前古人，言事颇谙详。清风北窗卧，可以傲羲皇。
[页]卷,册....[4807]434,13
第498笔
　　　　同韩侍郎游郑家池吟诗小饮　白居易
野艇容三人，晚池流浼浼。悠然依櫂坐，水思如江海。
宿雨洗沙尘，晴风荡烟霭。残阳上竹树，枝叶生光彩。
我本偶然来，景物如相待。白鸥惊不起，绿芡行堪采。
齿发虽已衰，性灵未云改。逢诗遇杯酒，尚有心情在。
[页]卷,册....[4808]434,13
第499笔
　　　　晚归有感　白居易
朝吊李家孤，暮问崔家疾。（时李十一侍郎诸子尚居忧，崔二十二员外三年卧病。）回马独归来，低眉心郁郁。
平生所善者，多不过六七。如何十年间，零落三无一。
刘曾梦中见，元向花前失。（刘三十二校书殁后，尝梦见之。元八少尹，今春樱桃花时长逝。）渐老与谁游，春城好风日。
[页]卷,册....[4808]434,13
第500笔
　　　　曲江感秋二首（并序）　白居易
　　元和二年三年四年，予每岁有曲江感秋诗，凡三篇，编在第七集卷。
　　是时予为左拾遗、翰林学士，无何，贬江州司马、忠州刺史。前年迁
　　主客郎中、知制诰，未周岁，授中书舍人。今游曲江，又值秋日，风
　　物不改，人事屡变。况予中否后遇，昔壮今衰，慨然感怀，复有此作
　　。噫！人生多故，不知明年秋又何许也。时二年七月十日云耳。
元和二年秋，我年三十七。长庆二年秋，我年五十一。
中间十四年，六年居谴黜。穷通与荣悴，委运随外物。
遂师庐山远，重吊湘江屈。夜听竹枝愁，秋看滟堆没。
近辞巴郡印，又秉纶闱笔。晚遇何足言，白发映朱绂。
销沈昔意气，改换旧容质。独有曲江秋，风烟如往日。

疏芜南岸草，萧飒西风树。秋到未（一作来）几时，蝉声又无数。
莎平绿茸合，莲落青房露。今日临望时，往年[4808]感秋处。
池中水依旧，城上山如故。独我鬓间毛，昔黑今垂素。
荣名与壮齿，相避如朝暮。时命始欲来，年颜已先去。
当春不欢乐，临老徒惊误。故作咏怀诗，题于曲江路。

[页]卷,册....[4809]434,13
第501笔
　　　　玩松竹二首　白居易
龙蛇隐大泽，麋鹿游丰草。栖凤安于梧，潜鱼乐于藻。
吾亦爱吾庐，庐中乐吾道。前松后修竹，偃卧可终老。
各附其所安，不知他物好。

坐爱前檐前，卧爱北窗北。窗竹多好风，檐松有嘉色。
幽怀一以合，俗念随缘息。在尔虽无情，于予即有得。
乃知性相近，不必动与植。

[页]卷,册....[4809]434,13
第502笔
　　　　衰病无趣因吟所怀　白居易
朝餐多不饱，夜卧常少睡。自觉寝食间，多无少年味。
平生好诗酒，今亦将舍弃。酒唯下药饮，无复曾欢醉。
诗多听人吟，自不题一字。病姿与（一作引）衰相，日夜相继至。
况当尚少朝，弥惭居近侍。终当求一郡，聚少渔樵费。
合口便归山，不问人间事。
[页]卷,册....[4809]434,13
第503笔
　　　　逍遥咏　白居易
亦莫恋此身，亦莫厌此身。此身何足恋，万劫烦恼根。
此身何足厌，一聚虚空尘。无恋亦无厌，始是逍遥人。
[页]卷,册....[4809]434,13
第504笔
　　　　短歌行　白居易
曈曈太阳如火色，上行千里下一刻。出为白昼入为夜，园转如珠住不得。
住不得，可（一作无）奈何，为君举酒歌短歌。歌声苦，
词亦苦，四座少年君听取。今夕未竟明夕（一作旦）催，秋风才往春风回。
人无根蒂时不驻，朱颜白日相隳颓。劝君且强笑一面，劝君且（一作复）强饮一杯。
人生不得长欢乐，年少须臾老到来。
[页]卷,册....[4810]435,13
第505笔
　　　　生离别　白居易
食檗不易食梅难，檗能苦兮梅能酸。未如生别之为难，苦在心兮酸在肝。
晨鸡再鸣残月没，征马连嘶（一作嘶风）行人出。回看骨肉哭一声，梅酸檗苦甘如蜜。
黄河水白黄云秋，行人河边相对愁。天寒野（一作路）旷何处宿，棠梨叶战风飕飕。
生离别，生离别，忧从中（一作何）来无断绝。忧极（一作积）心劳血气衰，
未年三十生白发。
[页]卷,册....[4810]435,13
第506笔
　　　　浩歌行　白居易
天长地久无终毕，昨夜今朝又明日。鬓发苍浪牙齿疏，不觉身年四十七。
前去五十有几年，把镜照面心茫然。既无长绳系白日，又无大药驻朱颜。
朱颜日渐不如故，青史功名在何处。欲留年少待富贵，富贵不[4810]来年少去。
去复去兮如长河，东流赴海无回波。贤愚贵贱同归尽，北邙冢墓高嵯峨。
古来（一作今）如此非独我，未死有酒且高歌。颜回短命伯夷饿，我今所得亦已多。
功命富贵须待（一作推）命，命若（一作苟）不来知（一作争）奈何。
[页]卷,册....[4811]435,13
第507笔
　　　　王夫子　白居易
王夫子，送君为一尉，东南三千五百里。道途虽远位虽卑，
月俸犹堪活妻子。男儿口读古人书，束带敛手来从事。近将徇禄给一家，
远则行道佐时理。行道佐时须待命，委身下位无为耻。命苟未来且求食，
官无卑高及远迩。男儿上既未能济天下，下又不至饥寒死。吾观九品至一品，
其间气味都相似。紫绶朱绂青布衫，颜色不同而已矣。王夫子，
别有一事欲劝君，遇（一作逢）酒逢春且欢喜。
[页]卷,册....[4811]435,13
第508笔
　　　　江南遇天宝乐叟　白居易
白头病（一作老）叟泣且言，禄山未乱入梨园。能弹琵琶和法曲，多在华清随至尊。
是时天下太平久，年年十月坐朝元。千官起居环珮合，万国会同车马奔。
金钿照耀石瓮寺，兰麝熏煮温汤源。贵妃宛转侍君侧，体弱不胜珠翠繁。
冬雪飘飖锦袍暖，春风荡漾霓裳翻。欢娱未足燕寇至，弓劲马肥胡语喧。
豳土人迁避夷狄，鼎湖龙去哭轩辕。从此漂沦落南土，万人死尽一身存。
秋风江上浪无限，暮雨舟中酒一尊。涸鱼久失风波势，枯草曾沾雨露恩。
我自秦来君莫问，骊山渭水如荒村。新丰树老笼明月，长生殿暗锁春云（一作黄昏）。
红叶纷纷盖攲瓦，绿苔重重封坏垣。唯有中官作宫使，每年寒食一开门。
[页]卷,册....[4811]435,13
第509笔
　　　　送张山人归嵩阳[4811]　白居易
黄昏惨惨天微雪，修（一作循）行坊西鼓声绝。张生马瘦衣且单，夜扣柴门与我别。
愧君冒寒来别我，为君酤酒张灯火。酒酣火煖与君言，何事（一作君何）入关又出关。
答云前年偶下山，四十余月客长安。长安古来名利地，空手无金行路难。
朝游九城陌，肥马轻车欺杀客。暮宿五侯门，残茶冷酒愁杀人。
春明门，门前便是嵩山路。（一作春明门外高高处，直下便是嵩山路。）幸有云泉容此身，明日辞君且归去。
[页]卷,册....[4812]435,13
第510笔
　　　　醉后走笔酬刘五主薄长句之赠兼简张大贾二十四先辈昆季　白居易
刘兄文高行孤立，十五年前名翕习。是时相遇在符离，我年二十君三十。
得意忘年心迹亲，寓居同县日知闻。衡门寂寞朝寻我，古寺萧条暮访君。
朝来暮去多携手，穷巷贫居何所有。秋灯夜写联句诗，春雪朝倾煖寒酒。
陴湖绿爱白鸥飞，濉水清怜红鲤肥。偶语闲攀芳树立，相扶醉蹋落花归。
张贾弟兄同里巷，乘闲数数来相访。雨天连宿草堂中，月夜徐行石桥上。
我年渐长忽自惊，镜中冉冉髭鬓生。心畏后时同励志，身牵前事各求名。
问我栖栖何所适，乡人荐为鹿鸣客。二千里别谢交游，三十韵诗慰行役。
出门可怜唯一身，敝裘瘦马入咸秦。冬冬街鼓红尘暗，晚到长安无主人。
二贾二张与余弟，驱车逦迤来相继。操词握赋为干戈，锋锐森然胜气多。
齐入文场同苦战，五人十载九登科。二张得隽名居甲，美退争雄重告捷。
棠棣辉荣并桂枝，芝兰芳馥和荆叶。唯有沅犀屈未伸，握中自谓骇鸡珍。
三年不鸣鸣必大，岂独骇鸡当骇人。元和运启千年圣，同遇明时余最幸。
始辞秘阁吏王畿，遽列谏垣升禁闱。蹇步何堪鸣佩玉，衰容不称著朝衣。
阊阖晨开朝百辟，冕旒不动香烟碧。步登龙尾上虚空，立去天颜无咫尺。
宫花似雪从乘舆，禁月如霜坐直庐。身贱每惊随内宴，才微常愧草天书。
晚松寒竹新昌第，职居密近门多闭。日暮银台下直回，[4812]故人到门门暂开。
回头下马一相顾，尘土满衣何处来。敛手炎凉叙未毕，先说旧山今悔出。
岐阳旅宦少欢娱，江左羇游费时日。赠我一篇行路吟，吟之句句披沙金。
岁月徒催白发貌，泥涂不屈青云心。谁会茫茫天地意，短才获用长才弃。
我随鹓鹭入烟云，谬上丹墀为近臣。君同鸾凤栖荆棘，犹著青袍作选人。
惆怅知贤不能荐，徒为出入蓬莱殿。月惭谏纸二百张，岁愧俸钱三十万。
大底浮荣何足道，几度相逢即身老。且倾斗酒慰羇愁，重话符离问旧游。
北巷邻居几家去，东林旧院何人住。武里村花落复开，流沟山色应如故。
感此酬君千字诗，醉中分手又何之。须知通塞寻常事，莫叹浮沈先后时。
慷慨临歧重相勉，殷勤别后加餐饭。君不见买臣衣锦还故乡，五十身荣未为晚。
[页]卷,册....[4813]435,13
第511笔
　　　　和钱员外答卢员外早春独游曲江见寄长句　白居易
春来有色暗融融，先到诗情酒思中。柳岸霏微裛尘雨，杏园澹荡开花风。
闻君独游心郁郁，薄晚新晴骑马出。醉思诗侣有同年，春叹翰林无暇日。
云夫首倡寒玉音，蔚章继和春搜吟。此时我亦闭门坐，一旦风光三处心。（云夫、蔚章同年及第，时余与蔚章同在翰林。）
[页]卷,册....[4813]435,13
第512笔
　　　　东墟晚歇（时退居渭村）　白居易
凉风冷露萧索天，黄蒿紫菊荒凉田。绕冢秋花少颜色，细虫小蝶飞翻翻。
中有腾腾独行者，手拄渔竿不骑马。晚从南涧钓鱼回，歇此墟中白杨下。
褐衣半故白发新，人逢知我是何人。谁言渭浦栖迟客，曾作甘泉侍从臣。
[页]卷,册....[4813]435,13
第513笔
　　　　客中月[4813]　白居易
客从江南来，来时月上弦。悠悠行旅中，三见清光圆。
晓随残月行，夕与新月宿。谁谓月无情，千里远相逐。
朝发渭水桥，暮入长安陌。不知今夜月，又作谁家客。
[页]卷,册....[4814]435,13
第514笔
　　　　挽歌词　白居易
丹旐何飞扬，素骖亦悲鸣。晨光照闾巷，輀车俨欲行。
萧条九月天，哀挽出重（一作晚出洛阳）城。借问送者谁，妻子与弟兄。
苍苍上古原（一作古原上），峨峨开新茔。含酸一恸哭，异口同哀声。
旧陇转芜绝，新坟日罗列。春风草绿（一作秋草）北邙山，此地年年生死别。
[页]卷,册....[4814]435,13
第515笔
　　　　长相思　白居易
九月西风兴，月冷露华凝。思君秋夜长，一夜魂九升。
二月东风来，草拆花心开。思君春日迟，一日肠九回。
妾住洛桥北，君住洛桥南。十五即相识，今年二十三。
有如女萝草，生在松之侧。蔓短枝苦高，萦回上不得。
人言人有愿，愿至天必成。愿作远方兽，步步比肩行。
愿作深山木，枝枝连理生。
[页]卷,册....[4814]435,13
第516笔
　　　　山鹧鸪　白居易
山鹧鸪，朝朝暮暮啼复啼，啼时露白风凄凄。黄茅冈头秋日晚，
苦竹岭下寒月低。畬田有粟何不啄，石楠有枝何不栖。迢迢不缓复不急，
楼上舟中声暗入。梦乡迁客展转卧，抱儿寡妇彷徨立。山鹧鸪，
尔本此乡鸟。生不辞巢不别群，何苦声声啼到晓。啼到晓，
唯能愁北人，南人惯闻如不闻。
[页]卷,册....[4814]435,13
第517笔
　　　　放旅雁（元和十年冬作）　白居易
九江十年冬大雪，江水生冰树枝折。百鸟无食东西飞，中有旅雁声最饥。
雪中啄草冰上宿，翅冷腾空飞[4814]动迟。江童持网捕将去，手携入市生卖之。
我本北人今谴谪，人鸟虽殊同是客。见此客鸟伤客人，赎汝放汝飞入云。
雁雁汝飞向何处，第一莫飞西北去。淮西有贼讨未平，百万甲兵久屯聚。
官军贼军相守老，食尽兵穷将及汝。健儿饥饿射汝吃，拔汝翅翎为箭羽。
[页]卷,册....[4815]435,13
第518笔
　　　　送春归（元和十一年三月三十日作）　白居易
送春归，三月尽日日暮时。去年杏园花飞御沟绿，何处送春曲江曲。
今年杜鹃花落子规啼，送春何处西江西。帝城送春犹怏怏，天涯送春能不加惆怅。
莫惆怅，送春人。冗员无替五年罢，应须准拟再送浔阳春。
五年炎凉凡十变，又知此身健不健。好去（一作送）今年江上春，明年未死还相见。
[页]卷,册....[4815]435,13
第519笔
　　　　山石榴寄元九　白居易
山石榴，一名山踯躅，一名杜鹃花，杜鹃啼时花扑扑。
九江三月杜鹃来，一声催得一枝开。江城上佐闲无事，山下𣃁得厅前栽。
烂熳一阑十八树，根株有数花无数。千房万叶一时新，嫩紫殷红鲜曲尘。
泪痕裛损燕支脸，剪刀裁破红绡巾。谪仙初堕愁在世，姹女新嫁娇泥（去声）春。
日射血珠将滴地，风翻火燄欲烧人。闲折两枝持在手，细看不似人间有。
花中此物似西施，芙蓉芍药皆嫫母。奇芳绝艳别者谁，通州迁客元拾遗。
拾遗初贬江陵去，去时正值青春暮。商山秦岭愁杀君（一作人），山石榴花红夹路。
题诗报我何所云，苦（一作若）云色似石榴裙。当时丛畔唯思我，今日阑前只忆君。
忆君不见坐销落，日西风起红纷纷。
[页]卷,册....[4815]435,13
第520笔
　　　　画竹歌（并引）　白居易
　　协律郎萧悦善画竹，举时（一作世）无伦，萧亦甚自秘重。有终岁求
　　其一竿一枝而不得者，知予天与好事，忽写一十五[4815]竿，惠然见
　　投。予厚其意，高其艺，无以答贶，作歌以报（一作答）之，凡一百
　　八十六字云。
植物之中竹难写，古今虽画无似者。萧郎下笔独逼真，丹青以来唯一人。
人画竹身肥拥肿，萧画茎瘦节节竦。人画竹梢死羸垂，萧画枝活叶叶动。
不根而生从意生，不笋而成由笔成。野塘水边埼岸侧，森森两丛十五茎。
婵娟不失筠粉态，萧飒尽得风烟情。举头忽看不似画，低耳静听疑有声。
西丛七茎劲而健，省向天竺寺前（一作边）石上见。东丛八茎疏且寒，忆曾湘妃庙里雨中看。
幽姿远思少人别，与君相顾空长叹。萧郎萧郎老可惜，手颤（一作战）眼昏头雪色。
自言便是绝笔时，从今此竹尤难得。
[页]卷,册....[4816]435,13
第521笔
　　　　真娘墓（墓在虎丘寺）　白居易
真娘墓，虎丘道。不识真娘镜中面，唯见真娘墓头草。
霜摧桃李风折莲，真娘死时犹少年。脂肤荑手不牢固，世间尤物难留连。
难留连，易销歇。塞北花，江南雪。
[页]卷,册....[4816]435,13
第522笔
　　　　长恨歌　白居易
　　前进士陈鸿撰长恨歌传曰：开元中，泰阶平，四海无事。明皇在位岁
　　久，倦于旰食宵衣。政无大小，始委于右丞相。深居游宴，以声色自
　　娱。先是元献皇后、武淑妃皆有宠，相次即世。宫中虽良家子千数，
　　无可悦目者，上心忽忽不乐。时每岁十月，驾幸华清宫。内外命妇，
　　熠燿景从，浴日余波，赐以汤沐。春风灵液，澹荡其间。上心油然，
　　若有顾遇，左右前后，粉色如土。诏高力士潜搜外宫，得弘农杨玄琰
　　女于寿邸。既笄矣，鬒发腻理，纤秾中度，举止闲冶，如汉武帝李夫
　　人。别疏汤泉，诏赐澡莹。既出水，体弱力微，若不任罗绮，光彩焕
　　发，转动照人。上甚悦，进见之日，奏霓裳羽衣曲以导之；定情之夕
　　，授金钗钿合以固之。又命戴步摇，垂金珰，明年册为贵妃。半后服
　　用，由是冶其[4816]容，敏其词，婉娈万态，以中上意，上益嬖焉。
　　时省风九州，泥金五岳，骊山雪夜，上阳春朝，与上行同室。宴专席
　　，寝专房，虽有三夫人、九嫔、二十七世妇、八十一御妻暨后宫才人
　　、乐府伎女，使天子无顾盼意，自是六宫无复进幸者。非徒殊艳尤态
　　致是，盖才智明慧，善巧便佞，先意希旨，有不可形容者。叔父昆弟
　　，皆列在清贯，爵为通侯。姊妹封国夫人，富埒王室，车服邸第，与
　　大长公主侔，而恩泽势力则又过之。出入禁门不问，京师长吏为侧目
　　，故当时谣咏有云：生女勿悲酸，生儿勿喜欢。又曰：男不封侯女作
　　妃，看女却为门上楣。其人心羡慕如此。天宝末，兄国忠盗丞相位，
　　愚弄国柄。及安禄山引兵向阙，以讨杨氏为辞，潼关不守。翠华南幸
　　，出咸阳，道次马嵬亭。六军裴回，持戟不进。从官郎吏伏上马前，
　　请诛错以谢天下。国忠俸牦缨盘水，死于道周。左右之意未快，上问
　　之，当时敢言者，请以贵妃塞天下怒。上知不免，而不忍见其死。反
　　袂掩面，使牵之而去。苍黄展转，竟就绝于尺组之下。既而明皇狩成
　　都，肃宗受禅灵武。明年，大凶归元。大驾还都，尊明皇为太上皇，
　　就养南宫，迁于西内。时移事去，乐尽悲来。每至春之日，冬之夜，
　　池莲夏开，宫槐秋落。梨园弟子，玉琯发音，闻霓裳羽衣一声，则天
　　颜不怡，左右歔欷。三载一意，其念不衰。求之魂梦，杳不能得。适
　　有道士自蜀来，知上皇心念杨妃如是。自言有李少君之术，明皇大喜
　　，命致其神，方士乃竭其术以索之，不至。又能游神驭气，出天界、
　　没地府以求之，不见。又旁求四虚上下，东极大海，跨蓬壶，见最高
　　仙山。上多楼阙，西厢下有洞户，东向，阖其门，署曰玉妃太真院。
　　方士抽簪扣扉，有双童女出应门。方士造次未及言，而双鬟复入。俄
　　有碧衣侍女又至，诘其所从。方士因称唐天子使者，且致其命。碧衣
　　云：玉妃方寝，请少待之。于时云海沈沈，洞天日晚。琼户重阖，悄
　　然无声。方士屏息敛足，拱手门下。久之，而碧衣延入。且曰：玉妃
　　出。见一人冠金莲，披紫绡，佩红玉，曳凤舄，左右侍者七八人。揖
　　方士，问皇帝安否，次问天宝十四年已还事。言讫，悯默。指碧衣取
　　金钗钿合，各析其半，授使者曰：为谢太上皇，谨献是物，寻旧好也
　　。方士受辞与信，将行，色有[4817]不足。玉妃固征其意，复前跪致
　　词，请当时一事，不为他人闻者，验于太上皇。不然，恐钿合金钗，
　　负薪垣平之诈也。玉妃茫然退立，若有所思，徐而言之曰：昔天宝十
　　载，侍辇避暑骊山宫。秋七月，牵牛织女相见之夕。秦人风俗，是夜
　　张锦绣，陈饮食，树瓜果。焚香于庭，号为乞巧，宫掖间尤尚之。夜
　　殆半，休侍卫于东西厢，独侍上。上凭肩而立，因仰天感牛女事，密
　　相誓心，愿世世为夫妇。言毕，执手各呜咽，此独君王知之耳。因自
　　悲曰：由此一念，又不得居此，复堕下界，且结后缘。或为天，或为
　　人，决再相见，好合如旧。因言太上皇亦不久人间，幸唯自安，无自
　　苦耳。使者还，奏太上皇。皇心震悼，日日不豫。其年夏四月，南宫
　　晏驾。元和元年冬十二月，太原白乐天自校书郎尉于盩厔，鸿与瑯邪
　　王质夫家于是邑。暇日相携游仙游寺，话及此事，相与感叹。质夫举
　　酒于乐天前曰：夫希代之事，非遇出世之才润色之，则与时消没，不
　　闻于世。乐天深于诗，多于情者也。试为歌之，如何？乐天因为长恨
　　歌。意者不但感其事，亦欲惩尤物。窒乱阶，垂于将来也。歌既成，
　　使鸿传焉。世所不闻者，予非开元遗民，不得知。世所知者，有明皇
　　本纪在，今但传长恨歌云尔。
汉皇重色思倾国，御宇多年求不得。杨家有女初长成，养在深闺人未识。
天生丽质难自弃，一朝选在君王侧。回眸一笑百媚生，六宫粉黛无颜色。
春寒赐浴华清池，温泉水滑洗凝脂。侍儿扶起娇无力，始是新承恩泽时。
云鬓花颜（一作冠）金步摇，芙蓉帐暖度（一作里暖）春宵。春宵苦短日高起，从此君王不早朝。
承欢侍宴（一作寝）无闲暇，春从春游夜专夜。后（一作汉）宫佳丽三千人，三千宠爱在一身。
金屋妆成娇侍夜，玉楼宴罢醉和春。姊妹兄弟皆列士，可怜光彩生门户。
遂令天下父母心，不重生男重生女。骊宫高处入青云，仙乐风飘处处闻。
缓歌慢舞凝丝竹，尽日君王看（一作听）不足。渔阳鞞鼓动地来，惊破霓裳羽衣曲。
九重城阙烟[4818]尘生，千乘万骑西南行。翠华摇摇行复止，西出都门百余里。
六军不发无（一作知）奈何，宛转蛾眉马前死。花钿委地无人收，翠翘金雀玉搔头。
君王掩面救不得，回看（一作首）血泪相和流。黄埃散漫风萧索，云栈萦纡（一作回）登剑阁。
峨嵋山下少人行，旌旗无光日色薄。蜀江水碧蜀山青，圣主朝朝暮暮情。
行宫见月伤心色，夜雨闻铃肠断声。天旋日转回龙驭，到此踌躇不能去。
马嵬坡下泥（一作尘）土中，不见玉颜空死处。君臣相顾尽沾衣，东望都门信马归。
归来池苑皆依旧，太液芙蓉未央柳。芙蓉如面柳如眉，对此如何不泪垂。
春风桃李花开夜（一作日），秋雨梧桐叶落时。西宫南苑（一作内）多秋草，宫（一作落）叶满阶红不扫。
梨园弟子白发新，椒房阿监青娥老。夕殿萤飞思悄然，孤（一作秋）灯挑尽未成眠。
迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒（一作旧枕故衾）谁与共。
悠悠生死别经年，魂魄不曾来入梦。临邛道（一作方）士鸿都客，能以精诚致魂魄。
为感君王展转思（一作恩），遂教方士殷勤觅。排空（一作云）驭气奔如电，升天入地求之遍。
上穷碧落下黄泉，两处茫茫皆不见。忽闻海上有仙山，山在虚无缥缈间。
楼阁（一作殿）玲珑五云起，其中绰约多仙子。中有一人字太真，（一作字玉真，又作名玉妃），雪肤花貌参差是。
金阙西（一作两）厢扣玉扃，转教小玉报双成。闻道汉家天子使，九华帐里（一作下）梦魂惊。
揽衣推枕起裴回，珠箔银屏（一作钩）逦迤（一作迤逦）开。云鬓（一作髻）半偏新睡觉，花冠不整下堂来。
风吹仙袂飘飖举，犹似霓裳羽衣舞。玉容寂寞泪阑干，梨花一枝春带雨。
含情凝睇（一作涕）谢君王，一别音容两渺茫。昭阳殿里恩爱绝，蓬莱宫中日月长。
回头下望（一作问）人寰处，不见长安见尘雾。唯将（一作空持）旧物表深情，钿合金钗寄将去。
钗留一股合一扇，钗擘黄金合分钿。但教（一作令）心似金钿坚，天上人间会相见。
临别殷勤重寄词，词中有誓两心知。七月七日长生殿，夜半无[4819]人私语时。
在天愿作（一作为）比翼鸟，在地愿为连理枝。天长地久有时尽，此恨绵绵无绝（一作尽）期。
[页]卷,册....[4820]435,13
第523笔
　　　　妇人苦　白居易
蝉鬓加意梳，蛾眉用心扫。几度晓妆成，君看不言好。
妾身重同穴，君意轻偕老。惆怅去年来，心知未能道。
今朝一开口，语少意何深。愿引他时事，移君此日心。
人言夫妇亲，义合如一身。及至死生际，何曾苦乐均。
妇人一丧夫，终身守孤孑。有如林中竹，忽被风吹折。
一折不重生，枯死犹抱节。男儿若丧妇，能不暂伤情。
应似门前柳，逢春易发荣。风吹一枝折，还有一枝生。
为君委曲言，愿君再三听。须知妇人苦，从此莫相轻。
[页]卷,册....[4820]435,13
第524笔
　　　　长安道　白居易
花枝缺处青楼开，艳歌一曲酒一杯。美人劝我急行乐，自古朱颜不再来。
君不见外州（一本此下有官字）客，长安道，一回来，（一本此下有时字。）一回老。
[页]卷,册....[4820]435,13
第525笔
　　　　潜别离　白居易
不得哭，潜别离。不得语，暗相思。
两心之外无人知。深笼夜锁独栖鸟，利剑春断连理枝。河水虽浊有清日，
乌头虽黑有白时。唯有潜离与暗别，彼此甘心无后期。
[页]卷,册....[4820]435,13
第526笔
　　　　隔浦莲　白居易
隔浦爱红莲，昨日看犹在。夜来风吹落，只得一回采。
花开虽有明年期，复愁明年还暂时。
[页]卷,册....[4820]435,13
第527笔
　　　　寒食野望吟[4820]　白居易
丘墟郭门外，寒食谁家哭。风吹旷野纸钱飞，古墓累累春草绿。
棠梨花映白杨树，尽是死生离别处。冥寞重泉哭不闻，萧萧暮雨人归去。
[页]卷,册....[4821]435,13
第528笔
　　　　琵琶引（并序）　白居易
　　元和十年，予左迁九江郡司马。明年秋，送客湓浦口，闻船（一作舟
　　）中夜弹琵琶者。听其音，铮铮然有京都（一作邑）声。问其人，本
　　长安倡女，尝学琵琶於穆、曹二善才。年长色衰，委身为贾人妇。遂
　　命酒，使快弹数曲。曲罢，悯默。自叙少小时欢乐事，今漂沦憔悴，
　　转徙于江湖间。予出官二年，恬然自安，感斯人言，是夕始觉有迁谪
　　意。因为长句歌以赠之，凡六百一十二言，命曰琵琶行。
浔阳江头夜送客，枫叶荻花秋索索（一作瑟瑟）。主人下马客在船，举酒欲饮无管弦。
醉不成欢惨将别，别时茫茫江浸月。忽闻水上琶琵声，主人忘归客不发。
寻声暗问弹者谁，琵琶声停欲语迟。移船相近邀相见，添酒回灯重开宴。
千呼万唤始出来，犹抱（一作把）琵琶半遮面。转轴拨弦三两（一作五）声，未成曲调先有情。
弦弦掩抑声声思，似诉平生不得意（一作志）。低眉信手续续弹，说尽心中无限事。
轻拢慢撚抹复挑，初为霓裳后六幺（一作绿腰）。大弦嘈嘈如急雨，小弦切切如私语。
嘈嘈切切错杂弹，大珠小珠落玉盘。间关莺语花底滑，幽咽泉流水（一作冰）下滩（一作难）。
水泉冷涩弦疑绝，疑绝不通声暂歇。别有幽愁暗恨生，此时无声胜有声。
银缾乍破水浆迸，铁骑突出刀枪鸣。曲终收拨当心画，四弦一声如裂帛。
东舟西舫悄无言，唯见（一作有）江心秋月白。沈吟放拨插弦中，整顿衣裳起敛容。
自言本是京城女，家在虾蟆陵下住。十三学得琵琶成，名属教坊第一部。
曲罢曾教善才伏，妆成每被秋娘妒。五陵年少争缠头，一曲红绡不知数。
钿头云篦[4821]击节碎，血色罗裙翻酒污。今年欢笑复明年，秋月春风等闲度。
弟走从军阿姨死，暮去朝来颜色故。门前冷落鞍马稀，老大嫁作商人妇。
商人重利轻别离，前月浮梁买茶去。去来江口守空船，绕船月明江水寒。
夜深忽梦少年事，梦啼妆泪（一作啼妆泪落）红阑干。我闻琵琶已叹息，又闻此语重唧唧。
同是天涯沦落人，相逢何必曾相识。我从去年辞（一作离）帝京，谪居卧病浔阳城。
浔阳小处（一作地僻）无音乐，终岁不闻丝竹声。住近湓江地低湿，黄芦苦竹绕宅生。
其间旦暮闻何物，杜鹃啼血猿哀鸣。春江花朝秋月夜，往往取酒还独倾。
岂无山歌与村笛，呕哑嘲哳（一作）难为听。今夜闻君琵琶语，如听仙乐耳暂明。
莫辞更坐弹一曲，为君翻作琶琵行。感我此言良久立，却坐促弦弦转急。
凄凄不似向前声，满座重闻皆掩泣。座（一作就）中泣下（一作泪）谁最多，江州司马青衫湿。
[页]卷,册....[4822]435,13
第529笔
　　　　简简吟　白居易
苏家小女名简简，芙蓉花柳叶眼。十一把镜学点妆，十二抽针能绣裳。
十三行坐事调品，不肯迷头白地藏。玲珑云髻生花（一作菜）样，飘飖风袖蔷薇香。
殊姿异态不可状，忽忽转动如有光。二月繁霜杀桃李，明年欲嫁今年死。
丈人阿母勿悲啼，此女不是凡夫妻。恐是天仙谪人世，只合人间十三岁。
大都好物不坚牢，彩云易散琉璃脆。
[页]卷,册....[4822]435,13
第530笔
　　　　花非花　白居易
花非花，雾非雾。夜半来，天明去。
来如春梦几多时，去似朝云无觅处。
[页]卷,册....[4822]435,13
第531笔
　　　　醉后狂言酬赠萧殷二协律[4822]　白居易
余杭邑客多羇贫，其间甚者萧与殷。天寒身上犹衣葛，日高甑中未拂尘。
江城山寺十一月，北风吹沙雪纷纷。宾客不见绨袍惠，黎庶未沾襦袴恩。
此时太守自惭愧，重衣复衾有余温。因命染人与针女，先制两裘赠二君。
吴绵细软桂布密，柔如狐腋白似云。劳将诗书投赠我，如此小惠何足论。
我有大裘君未见，宽广和暖如阳春。此裘非缯亦非纩，裁以法度絮以仁。
刀尺钝拙制未毕，出亦不独裹一身。若令在郡得五考，与君展覆杭州人。
[页]卷,册....[4823]435,13
第532笔
　　　　醉歌（示伎人商玲珑）　白居易
罢胡琴，掩秦瑟，玲珑再拜歌初毕。谁道使君不解歌，
听唱黄鸡与白日。黄鸡催晓丑时鸣，白日催年酉前没。腰间红绶系未稳，
镜里朱颜看已失。玲珑玲珑奈老何，使君歌了汝更歌。
[页]卷,册....[4823]435,13
第533笔
　　　　代书诗一百韵寄微之　白居易
忆在贞元岁，初登（一作俱升）典校司。身名同日授，心事一言知。（贞元中，与微之同登科第，俱授秘书省校书郎，始相识也。）
肺腑都无隔，形骸两不羁。疏狂属年少，闲散为官卑。
分定金兰契，言通药石规。交贤方汲汲，友直每偲偲。
有月多同赏，无杯不共持。秋风拂琴匣，夜雪卷书帷。
高上慈恩塔，幽寻皇子陂。唐昌玉蕊会，崇敬牡丹期。（唐昌观玉蕊，崇敬寺牡丹，花时多与微之有期。）
笑劝迂辛酒，闲吟短李诗。（辛大立度性迂嗜酒，李二十绅形短能诗，故当时有迂辛、短李之号。）儒风爱敦质，佛理赏玄师。（刘三十二敦质雅有儒风，庾七玄师谈佛理有可赏者。）
度日曾无闷，通宵靡不为。双声联律句，八面对（一作数）宫棋。（双声联句，八面宫棋，皆当时事。）
往往游三省，腾腾出九逵。寒销直城路，春到（一作满）曲江池。
树暖枝条弱，山晴彩翠奇。峰攒石绿点，柳宛（一作惹）曲尘丝。
岸草烟铺地，园花雪压枝。早光红照耀，新溜碧逶迤。
幄幕侵（一作分）堤布，盘筵占地施。征伶皆（一作求）绝艺，选（一作迎）伎悉（一作选）名姬。
粉黛（一作铅粉）凝春态（一作艳），金钿耀水嬉。风流夸堕髻，时世斗啼（一作愁）眉。（贞元末，城中复为堕马髻、啼眉妆也。）
密坐随欢促，华尊逐胜移。香飘歌袂动，翠落舞钗遗。
筹插红螺碗，觥飞白玉卮。打嫌调笑易，饮讶卷波迟。（抛打曲有调笑令，饮酒曲有卷白波。）
残席諠哗散，归鞍酩酊骑。酡颜乌帽侧，醉袖玉鞭垂。
紫陌传钟鼓，红尘塞路岐。几[4824]时曾暂别，何处不相随。
茌苒星霜换，回还节候催（一作推）。两衙多请告（一作假），三考欲（一作遂）成资。
运启千年圣，天成万物宜。皆当少壮日，同惜盛明时。
光景嗟虚掷，云霄窃暗窥。攻文朝矻矻，讲学夜孜孜。
策目穿如札，（时与微之结集策略之目，其数至百十。）锋毫（一作毫锋）锐若锥。（时与微之各有纤锋细管笔，携以就试，相顾辄笑，目为毫锥。）繁张获鸟网，坚守钓鱼坻。（谓自冬至夏，频改试期，竟与微之坚待制试也。）
并受夔龙荐，齐陈（一作登）晁董词。万言经济略，三策（一作道）太平基。
中（一作取）第争无敌，专场战不疲。辅车排胜阵，掎角搴（一作夺）降旗。（并谓同铺席，共笔砚。）
双阙纷容卫，千僚俨等衰。（谓制举人欲唱第之时也。）恩随紫泥降，名向白麻披。
既在高科选，还从好爵縻。东垣君谏诤，西邑我驱驰。（元和元年同登制科，微之拜拾遗，予授盩厔尉。）
再喜登乌府，多惭侍赤墀。（四年，微之复拜监察，予为拾遗、学士也。）官班分内外，游处遂参差。
每列鹓鸾序，偏瞻獬豸姿。简威霜凛冽，衣彩绣葳蕤。
正色摧强御，刚肠嫉喔咿。常憎持禄位，不拟保妻儿。
养勇期除恶，输忠在灭私。下鞲惊燕雀，当道慑狐狸。
南国人无怨（一作枉），东台吏不欺。（微之使东川，奏冤八十余家。诏从而平之，因分司东都。）理（一作雪）冤多定国，切（一作犯）谏甚辛毗。
造次行于是，平生志在兹（一作斯）。道将心共直，言与行兼（一作相）危。
水暗波翻覆，山藏路险巇。未为明主识，已被幸臣疑。
木秀遭风折，兰芳遇霰萎。千钧势易压，一柱力难搘。
腾口因（一作方）成痏，吹毛遂得疵。忧来吟贝锦，谪去咏江蓠。
邂逅尘中遇，殷勤马上辞。贾生离魏阙，王粲向荆夷。
水过（一作度）清源寺，山经绮季（一作里）祠。心摇汉皋珮，泪堕岘亭（一作山）碑。（并途中所经历者也。）
驿路缘云际，城楼枕水湄。思乡多绕泽，望阙（一作国）独登陴。
林晚青萧索，江平绿渺弥。野秋鸣蟋蟀，沙冷聚鸬鹚。
官舍黄茅屋，人家苦竹篱。白醪充夜酌，红粟备晨炊。
寡鹤摧风翮，鳏鱼失水鬐。暗雏啼渴（一作鹖）旦，凉叶堕相思。（此四句兼含微之鳏居之思。）
一点寒（一作秋）灯灭，[4825]三声晓角吹。蓝衫经雨故，骢马卧霜羸。
念涸谁濡沫，嫌醒自歠醨。耳垂无（一作怀）伯乐，舌在有（一作感）张仪。
负气冲星剑，倾心向日葵。金言自销铄，玉性肯磷缁。
伸屈须看蠖，穷通莫问龟。定知身是患，应用道为医。
想子今如彼，嗟予独在斯（一作兹）。无憀（一作悰）当岁杪，有梦到天涯。
坐阻连襟带，行乖接履綦。润销衣上雾，香散室中芝。
念远缘（一作伤）迁贬，惊时为（一作叹）别离。素书三往复，明月七盈亏。（自与微之别经七月，三度得书。）
旧里（一作理）非难到，余欢不可（一作易）追。树依兴善老，草傍静（一作靖）安衰。（微之宅在静安坊西，近兴善寺。）
前事思如昨，中怀写向谁。北村寻古柏，南宅访辛夷。（开元观西北院，即隋时龙村佛堂。有古柏一株，至今存焉。微之宅中，有辛夷两树，常与微之游息其下。）
此日空（一作徒）搔首，何人共解颐。病多知夜永，年长觉秋悲。
不饮长如醉，加餐亦似饥。狂吟（一作书）一千字，因使寄微之。
[页]卷,册....[4826]436,13
第534笔
　　　　和郑元（一作方）及第后秋归洛下闲居（同高侍郎下隔年及第）　白居易
勤苦成名后，优游得意间。玉怜同匠琢，桂恨隔年攀。
山静豹难隐，谷幽莺暂还。微吟诗引步，浅酌酒开颜。
门回暮临水，窗深朝对山。云衢日相待，莫误许身闲。
[页]卷,册....[4826]436,13
第535笔
　　　　与诸同年贺座主侍郎新拜太常同宴萧尚书亭子（座主于萧尚书下及第，得群字韵。）　白居易
宠新卿典礼，会盛客征文。不失迁莺侣，因成贺燕群。
池台（一作塘）晴间雪，冠盖暮和云。共仰曾攀处，年深桂尚熏。
[页]卷,册....[4826]436,13
第536笔
　　　　东都冬日会诸同年宴郑家林亭（得先字）　白居易
盛时陪上第，暇日会群贤。桂折因同树，莺迁各异年。
宾阶纷组佩（一作绶），妓席俨花钿。促膝齐荣贱，差肩[4826]次后先。
助歌林下水，销酒雪中天。他日升沈者，无忘共此筵。
[页]卷,册....[4827]436,13
第537笔
　　　　叙德书情四十韵上宣歙翟（一作崔）中丞（宣州荐送及第后，重投此诗。）　白居易
元圣生乘运，忠贤出应期。还将稽古力，助立太平基。
土控吴兼越，州连歙与池。山河地襟带，军镇国藩维。
廉察安江甸，澄清肃海夷。股肱分外守，耳目付中司。
楚老歌来暮，秦人咏去思。望如时雨至，福是（一作似）岁星移。
政静民无讼，刑行吏不欺。㧑谦惊主宠，阴德畏人知。
白玉惭温色，朱绳让直辞。行为时领袖，言作世蓍龟。
盛幕招贤士，连营训锐师。光华下鹓鹭，气色动熊罴。
出入麾幢引，登临剑戟随。好风迎解榻，美景待搴帷。
晴野霞飞绮，春郊柳宛丝。城乌惊画角，江雁壁红旗。
藉草朱轮驻，攀花紫绶垂。山宜谢公屐，洲称柳家诗。
酒气和芳杜，弦声乱子规。分毯齐马首，列舞匝蛾眉。
醉惜年光晚，欢怜日影迟。回塘排玉櫂，归路拥金羁。
自顾龙钟者，尝蒙噢咻之。仰山尘不让，涉海水难为。
身忝乡人荐，名因国士推。提携增善价，拂拭长妍姿。
射策端心术，迁乔整羽仪。幸穿杨远叶，谬折桂高枝。
佩德潜书带，铭仁暗勒肌。饬（一作鞠）躬趋馆舍，拜手挹阶墀。
霄汉程虽在，风尘迹尚卑。敝衣羞布素，败屋厌茅茨。
养乏晨昏膳，居无伏腊资。盛时贫可耻，壮岁病堪嗤。
擢第名方立，耽书力未疲。磨铅重剸割，策蹇再奔驰。
相马须怜瘦，呼鹰正及饥。扶摇重即事，会有答恩时。
[页]卷,册....[4827]436,13
第538笔
　　　　和渭北刘大夫借便秋遮虏寄朝中亲友　白居易
巨镇为邦屏，全材作国桢。韬钤汉上将，文墨鲁诸生。
豹虎关西卒，金汤渭北城。宠深初受棨，威重正扬兵。
阵占山河布，军谙水草行。夏苗侵虎（一作部）落，宵遁失蕃营。
云队攒戈戟，风行卷旆旌。堠空烽火灭，[4827]气胜鼓鼙鸣。
胡马辞南牧，周师罢北征。回头问天下，何处有欃枪。
[页]卷,册....[4828]436,13
第539笔
　　　　题故曹王宅（宅在檀溪）　白居易
中第何年置，朱门此地开。山当宾阁出，溪绕妓堂回。
覆井桐新长，阴窗竹旧栽。池荒红菡萏，砌老绿莓苔。
捐馆梁王去，思人楚客来。西园飞盖处，依旧月裴回。
[页]卷,册....[4828]436,13
第540笔
　　　　自江陵之徐州路上寄兄弟　白居易
岐路南将北，离忧弟与兄。关河千里别，风雪一身行。
夕宿劳乡梦，晨装惨旅情。家贫忧后事，日短念前程。
烟雁翻寒渚，霜乌聚古城。谁怜陟冈者，西楚望南荆。
[页]卷,册....[4828]436,13
第541笔
　　　　酬哥舒大见赠（去年与哥舒等八人同登科第，今叙会散之意。）　白居易
去岁欢游何处去（一作好），曲江西岸杏园东。花下忘归因美景，尊前劝酒是春风。
各从微宦风尘里，共度流年离别中。今日相逢愁又喜，八人分散两人同。
[页]卷,册....[4828]436,13
第542笔
　　　　和谈校书秋夜感怀呈朝中亲友　白居易
遥夜凉风楚客悲，清砧繁漏月高时。秋霜似鬓年空长，春草如袍位尚卑。
词赋擅名来已久，烟霄得路去何迟。汉庭卿相皆知己，不荐扬雄欲荐谁。
[页]卷,册....[4828]436,13
第543笔
　　　　感秋寄远　白居易
惆怅时节晚，两情千里同。离忧不散处，庭树正秋风。
燕影动归翼，蕙香销故丛。佳期与芳岁，牢落两成空。
[页]卷,册....[4828]436,13
第544笔
　　　　春题华阳观（观即华阳公主故宅，有旧内人存焉。）　白居易
帝子吹箫逐凤皇，空留仙洞号华阳。落花何处堪惆怅，头白宫人扫影堂。
[页]卷,册....[4829]436,13
第545笔
　　　　秋雨中赠元九　白居易
不堪红叶青苔地，又是凉风暮雨天。莫怪独吟秋思苦，比君校近二毛年。
[页]卷,册....[4829]436,13
第546笔
　　　　城东闲游　白居易
宠辱忧欢不到情，任他朝市自营营。独寻秋景城东去，白鹿原头信马行。
[页]卷,册....[4829]436,13
第547笔
　　　　答韦八　白居易
丽句劳相赠，佳期恨（一作音怅）有违。早知留酒待，悔不趁花归。
春尽绿醅老，雨多红萼稀。今朝如一醉，犹得及芳菲。
[页]卷,册....[4829]436,13
第548笔
　　　　华阳观桃花时招李六拾遗饮　白居易
华阳观里仙桃发，把酒看花心自知。争忍开时不同醉，明朝后日即空枝。
[页]卷,册....[4829]436,13
第549笔
　　　　和友人洛中春感（一作感春）　白居易
莫悲金谷园中月，莫叹天津桥上春。若学多情寻往事，人间何处不伤神。
[页]卷,册....[4829]436,13
第550笔
　　　　送张南简入蜀　白居易
昨日诏书下，求贤访陆沈。无论能与否，皆起徇名心。
君独南游去，云山蜀路深。
[页]卷,册....[4829]436,13
第551笔
　　　　寄陆补阙（前年同登第）[4829]　白居易
忽忆前年科第后，此时鸡鹤暂同群。秋风惆怅须吹散，鸡在中庭（一作庭前）鹤在云。
[页]卷,册....[4830]436,13
第552笔
　　　　华阳观中八月十五日夜招友玩月　白居易
人道秋中（一作中秋）明月好，欲邀同赏意如何。华阳洞里秋坛上，今夜清光此处多。
[页]卷,册....[4830]436,13
第553笔
　　　　曲江忆元九　白居易
春来无伴闲游少，行乐三分减二分。何况今朝杏园里，闲人逢尽不逢君。
[页]卷,册....[4830]436,13
第554笔
　　　　过刘三十二故宅　白居易
不见刘君来近远，门前两度满枝花。朝来惆怅宣平过，柳巷当头第一家。
[页]卷,册....[4830]436,13
第555笔
　　　　下邽庄南桃花　白居易
村南无限桃花发，唯我多情独自来。日暮风吹红满地，无人解惜为谁开。
[页]卷,册....[4830]436,13
第556笔
　　　　三月三十日题慈恩寺　白居易
慈恩春色今朝尽，尽日裴回倚寺门。惆怅春归留不得，紫藤花下渐黄昏。
[页]卷,册....[4830]436,13
第557笔
　　　　看恽（一作浑）家牡丹花戏赠李二十　白居易
香胜烧兰红胜霞，城中最数令公家。人人散后君须看，归到江南无此花。
[页]卷,册....[4830]436,13
第558笔
　　　　春中与卢四周谅（一作鲸）华阳观同居　白居易
性情懒慢好相亲，门巷萧条称作邻。背烛共怜深夜月，蹋花同惜少年春。
杏坛住僻虽宜病，芸阁官微不救贫。文行如君尚憔悴，不知霄汉待何人。
[页]卷,册....[4830]436,13
第559笔
　　　　自城东至以诗代书戏招李六拾遗崔二十六先辈　白居易
青门走马趁心期，惆怅归来已校迟。应过唐昌玉蕊后，犹当崇敬牡丹时。
暂游还忆崔先辈，欲醉先邀李拾遗。尚残半月芸香俸，不作归粮作酒赀。
[页]卷,册....[4831]436,13
第560笔
　　　　盩厔县北楼望山（自此后诗为畿尉时作）　白居易
一为趋走吏，尘土不开颜。孤负平生眼，今朝始见山。
[页]卷,册....[4831]436,13
第561笔
　　　　县西郊秋寄赠马造（一作达）　白居易
紫阁峰西清渭东，野烟深处夕阳中。风荷老（一作落）叶萧条绿，水蓼残（一作开）花寂寞红。
我厌宦游君失意，可怜秋思两心同。
[页]卷,册....[4831]436,13
第562笔
　　　　别韦苏州　白居易
百年愁里过，万感醉中来。惆怅城西别，愁眉两不开。
[页]卷,册....[4831]436,13
第563笔
　　　　戏题新栽蔷薇（时尉盩厔）　白居易
移根易地莫憔悴，野外庭前一种春。少府无妻春寂寞，花开将尔当夫人。
[页]卷,册....[4831]436,13
第564笔
　　　　酬王十八李大见招游山　白居易
自怜幽会心期阻，复愧嘉招书信频。王事牵身去不得，满山松雪属他人。
[页]卷,册....[4831]436,13
第565笔
　　　　县南花下醉中留刘五　白居易
百岁几回同酩酊，一年今日最芳菲。愿将花赠天台女，留取刘郎到夜归。
[页]卷,册....[4831]436,13
第566笔
　　　　宿杨家　白居易
杨氏弟兄俱醉卧，披衣独起下高斋。夜深不语中庭立，月照藤花影上（一作下）阶。
[页]卷,册....[4832]436,13
第567笔
　　　　醉中留别杨六兄弟（三月二十日别）　白居易
春初携手春深散，无日花间不醉狂。别后何人堪共醉，犹残十日好风光。
[页]卷,册....[4832]436,13
第568笔
　　　　醉中归盩厔　白居易
金光门外昆明路，半醉腾腾信马回。数日非关王事系，牡丹花尽始归来。
[页]卷,册....[4832]436,13
第569笔
　　　　游云居寺赠穆三十六地主　白居易
乱峰深处云居路，共蹋花行独惜春。胜地本来无定主，大都山属爱山人。
[页]卷,册....[4832]436,13
第570笔
　　　　和王十八蔷薇涧花时有怀萧侍御兼见赠　白居易
霄汉风尘俱是系，蔷薇花委故山深。怜君独向涧中立，一把红芳三处心。
[页]卷,册....[4832]436,13
第571笔
　　　　再因公事到骆口驿　白居易
今年到时夏云白，去年来时秋树红。两度见山心有愧，皆因王事到山中。
[页]卷,册....[4832]436,13
第572笔
　　　　期李二十文略王十八质夫不至独宿仙游寺　白居易
文略也从牵吏役，质夫何故恋嚣尘。始知解爱山中宿，千万人中无一人。
[页]卷,册....[4832]436,13
第573笔
　　　　酬赵秀才赠新登科诸先辈　白居易
莫羡蓬莱鸾鹤侣，道成羽翼自生身。君看名在丹台者，尽是人间修道人。
[页]卷,册....[4832]436,13
第574笔
　　　　过天门街　白居易
雪尽终南又欲春，遥怜翠色对红尘。千车万马九衢上，回首看山无一人。
[页]卷,册....[4833]436,13
第575笔
　　　　惜玉蕊花有怀集贤王校书起　白居易
芳意将阑风又吹，白云离叶雪辞枝。集贤雠校无闲日，落尽瑶花君不知。
[页]卷,册....[4833]436,13
第576笔
　　　　春送卢秀才下第游太原谒严尚书　白居易
未将时会合，且与俗浮沈。鸿养青冥翮，蛟潜云雨心。
烟郊春别远，风碛暮程深。墨客投何处，并州旧翰林。
[页]卷,册....[4833]436,13
第577笔
　　　　长安送柳大东归　白居易
白社羁游伴，青门远别离。浮名相引住，归路不同归。
[页]卷,册....[4833]436,13
第578笔
　　　　送文畅上人东游　白居易
得道即无著，随缘西复东。貌依年腊老，心到夜禅空。
山宿驯溪虎，江行滤水虫。悠悠尘客思，春满碧（一作色满）云中。
[页]卷,册....[4833]436,13
第579笔
　　　　社日关路作　白居易
晚景函关路，凉风社日天。青岩新有燕，红树欲无蝉。
愁立驿楼上，厌行官堠前。萧条秋兴苦，渐近二毛年。
[页]卷,册....[4833]436,13
第580笔
　　　　重到毓村（一作材）宅有感[4833]　白居易
欲入中门泪满巾，庭花无主两回春。轩窗帘幕皆依旧，只是堂前欠一人。
[页]卷,册....[4834]436,13
第581笔
　　　　乱后过流沟寺　白居易
九月徐州新战后，悲（一作急）风杀气满山河。唯有流沟山下寺，门前依旧白云多。
[页]卷,册....[4834]436,13
第582笔
　　　　叹发落　白居易
多病多愁心自知，行年未老发先衰。随梳落去何须惜，不落终须变作丝。
[页]卷,册....[4834]436,13
第583笔
　　　　留别吴七正字　白居易
成名共记甲科上，署吏同登芸阁间。唯是尘心殊道性，秋蓬常转水长闲。
[页]卷,册....[4834]436,13
第584笔
　　　　除夜宿洺州　白居易
家寄关西住，身为河北游。萧条岁除夜，旅泊在洺州。
[页]卷,册....[4834]436,13
第585笔
　　　　邯郸冬至（一作至除）夜思家　白居易
邯郸驿里逢冬至，抱膝灯前影伴身。想得家中夜深坐，还应说著远行人。
[页]卷,册....[4834]436,13
第586笔
　　　　冬至夜怀湘灵　白居易
艳质无由见，寒衾不可亲。何堪最长夜，俱作独眠人。
[页]卷,册....[4834]436,13
第587笔
　　　　感故张仆射诸妓　白居易
黄金不惜买蛾眉，拣得如花三四枝。歌舞教成心力尽，一朝身去不相随。
[页]卷,册....[4834]436,13
第588笔
　　　　游仙游山[4834]　白居易
暗将心地出人间，五六年来人怪闲。自嫌恋著未全尽，犹爱云泉多在山。
[页]卷,册....[4835]436,13
第589笔
　　　　见尹公亮新诗偶赠绝句　白居易
袖里新诗十首余，吟看句句是琼琚。如何持此将干谒，不及公卿一字书。
[页]卷,册....[4835]436,13
第590笔
　　　　长安闲居　白居易
风竹松烟昼掩关，意中长似在深山。无人不怪长安住，何独朝朝暮暮间。
[页]卷,册....[4835]436,13
第591笔
　　　　早春独游曲江（时为校书郎）　白居易
散职无羁（一作拘）束，羸骖少送迎。朝从直城出，春傍曲江行。
风起池东暖，云开山北晴。冰销泉脉动，雪尽草芽生。
露杏红初坼，烟杨绿未成。影迟新度雁，声涩欲啼莺。
闲地心俱静，韶光眼共明。酒狂怜性逸，药效喜身轻。
慵慢疏人事，幽栖逐（一作遂）野情。回看芸阁笑，不似有浮名。
[页]卷,册....[4835]436,13
第592笔
　　　　秘书省中忆旧山　白居易
厌从薄宦校青简，悔别故山思白云。犹喜兰台非傲吏，归时应免动移交。
[页]卷,册....[4835]436,13
第593笔
　　　　凉夜有怀（自此后诗并未应举时作）　白居易
清风吹枕席，白露湿衣裳。好是相亲夜，漏迟天气凉。
[页]卷,册....[4835]436,13
第594笔
　　　　送武士曹归蜀（士曹即武中丞兄）　白居易
花落鸟嘤嘤，南归称野情。月宜秦岭宿（一作过），春好蜀江行。
乡路通云栈，郊扉近锦城。乌台陟冈送（一作老），人羡别时荣。
[页]卷,册....[4835]436,13
第595笔
　　　　江南送北客因凭寄徐州兄弟书（时年十五）　白居易
故园望断欲何如，楚水吴山万里余。今日因君访兄弟，数行乡泪一封书。
[页]卷,册....[4836]436,13
第596笔
　　　　赋得古原草送别　白居易
离离原上草，一岁一枯荣。野火烧不尽，春风吹又生。
远芳侵古道，晴翠接荒城。又送王孙去，萋萋满别情。
[页]卷,册....[4836]436,13
第597笔
　　　　夜哭李夷道　白居易
逝者绝影响，空庭朝复昏。家人哀临毕，夜锁寿堂门。
无妻无子何人葬，空见铭旌向月翻。
[页]卷,册....[4836]436,13
第598笔
　　　　病中作（时年十八）　白居易
久为劳生事，不学摄生道。年少已多病，此身岂堪老。
[页]卷,册....[4836]436,13
第599笔
　　　　秋江晚泊　白居易
扁舟泊云岛，倚櫂念乡国。四望不见人，烟江澹秋色。
客心贫易动，日入愁未息。
[页]卷,册....[4836]436,13
第600笔
　　　　旅次（一作泊）景空寺宿幽上人院　白居易
不与人境接，寺门开向山。暮钟寒鸟聚，秋雨病僧闲。
月隐云树外，萤飞廊宇间。幸投花界宿，暂得静心颜。
[页]卷,册....[4836]436,13
第601笔
　　　　长安正月十五日　白居易
諠諠车骑帝王州，羇病无心逐胜游。明月春风三五夜，万人行乐一人愁。
[页]卷,册....[4836]436,13
第602笔
　　　　过高将军墓　白居易
原上新坟委一身，城中旧宅有何人。妓堂宾阁无归日，野草山花又欲春。
门客空将感恩泪，白杨风里一沾巾。
[页]卷,册....[4837]436,13
第603笔
　　　　寒食卧病　白居易
病逢佳节长叹息，春雨蒙蒙榆柳色。羸坐全非旧日容，扶行半是他人力。
諠諠里巷蹋青归，笑闭柴门度寒食。
[页]卷,册....[4837]436,13
第604笔
　　　　宿桐庐馆同崔存度醉后作　白居易
江海漂漂共旅游，一尊相劝散穷愁。夜深醒后愁还在，雨滴梧桐山馆秋。
[页]卷,册....[4837]436,13
第605笔
　　　　江楼望归（时避难在越中）　白居易
满眼云水色，月明楼上人。旅愁春入越，乡梦夜归秦。
道路通荒服，田园隔虏尘。悠悠沧海畔，十载避黄巾。
[页]卷,册....[4837]436,13
第606笔
　　　　除夜寄弟妹　白居易
感时思弟妹，不寐百忧生。万里经年别，孤灯此夜情。
病容非旧日，归思逼新正。早晚重欢会，羇离各长成。
[页]卷,册....[4837]436,13
第607笔
　　　　寒食月夜　白居易
风香露重梨花湿，草舍无灯（一作烟）愁未入。南邻北里歌吹时，独倚柴门月中立。
[页]卷,册....[4837]436,13
第608笔
　　　　感芍药花寄正一上人　白居易
今日阶前红芍药，几花欲老几花新。开时不解比色相，落后始知如幻身。
空门此去几多地，欲把残花问上人。
[页]卷,册....[4838]436,13
第609笔
　　　　晚秋闲居　白居易
地僻门深少送迎，披衣闲坐养幽情。秋庭不扫携藤杖，闲蹋梧桐黄叶行。
[页]卷,册....[4838]436,13
第610笔
　　　　秋暮郊居书怀　白居易
郊居人事少，昼卧对林峦。穷巷厌多雨，贫家愁早寒。
葛衣秋未换，书卷病仍看。若问生涯计，前溪一钓竿。
[页]卷,册....[4838]436,13
第611笔
　　　　为薛台悼亡　白居易
半死梧桐老病身，重泉一念一伤神。手携穉子夜归院，月冷空房不见人。
[页]卷,册....[4838]436,13
第612笔
　　　　途中寒食　白居易
路旁寒食行人尽（一作绝），独占春愁在路旁。马上垂鞭愁不语，风吹百草野田香。
[页]卷,册....[4838]436,13
第613笔
　　　　题流沟寺古松　白居易
烟叶葱茏苍尘尾，霜皮剥落紫龙鳞。欲知松老看尘壁，死却题诗几许人。
[页]卷,册....[4838]436,13
第614笔
　　　　感月悲逝者　白居易
存亡感月一潸然，月色今宵似往年。何处曾经同望月，樱桃树下后堂前。
[页]卷,册....[4838]436,13
第615笔
　　　　代邻叟言怀　白居易
人生何事心无定，宿昔如今意不同。宿昔愁身不得老，如今恨作白头翁。
[页]卷,册....[4839]436,13
第616笔
　　　　自河南经乱关内阻饥兄弟离散各在一处因望月有感聊书所怀寄上浮梁大兄於潜七兄乌江十五兄兼示符离及下邽弟妹　白居易
时难年饥（一作荒）世业空，弟兄羇旅各西东。田园寥落干戈后，骨肉流离道路中。
吊影分为千里雁，辞根散作九秋蓬。共看明月应垂泪，一夜乡心五处同。
[页]卷,册....[4839]436,13
第617笔
　　　　长安早春旅怀　白居易
轩车歌吹諠都邑，中有一人向隅立。夜深明月卷帘愁，日暮青山望乡泣。
风吹新绿草芽坼，雨洒轻黄柳条湿。此生知负少年春，不展愁眉欲三十。
[页]卷,册....[4839]436,13
第618笔
　　　　寒闺夜　白居易
夜半衾裯冷，孤眠懒未能。笼香销尽火，巾泪滴成冰。
为惜影相伴，通宵不灭灯。
[页]卷,册....[4839]436,13
第619笔
　　　　寄湘灵　白居易
泪眼凌寒冻不流，每经高处即回头。遥知别后西楼上，应凭阑干独自愁。
[页]卷,册....[4839]436,13
第620笔
　　　　冬至宿杨梅馆　白居易
十一月中长至夜，三千里外远行人。若为独宿杨梅馆，冷枕单床一病身。
[页]卷,册....[4839]436,13
第621笔
　　　　临江送夏瞻（瞻年七十余）[4839]　白居易
悲君老别我沾巾，七十无家万里身。愁见舟行风又起，白头浪里白头人。
[页]卷,册....[4840]436,13
第622笔
　　　　冬夜示敏巢（时在东都宅）　白居易
炉火欲销灯欲尽，夜长相对百忧生。他时诸处重相见，莫忘今宵灯下情。
[页]卷,册....[4840]436,13
第623笔
　　　　客中守岁（在柳家庄）　白居易
守岁尊无酒，思乡泪满巾。始知为客苦，不及在家贫。
畏老偏惊节，防愁预恶春。故园今夜里，应念未归人。
[页]卷,册....[4840]436,13
第624笔
　　　　问淮水　白居易
自嗟名利客，扰扰在人间。何事长淮水，东流亦不闲。
[页]卷,册....[4840]436,13
第625笔
　　　　宿樟亭驿　白居易
夜半樟亭驿，愁人起望乡。月明何所见，潮水白茫茫。
[页]卷,册....[4840]436,13
第626笔
　　　　及第后忆旧山　白居易
偶献子虚登上第，却吟招隐忆中林。春萝秋桂莫惆怅，纵有浮名不系心。
[页]卷,册....[4840]436,13
第627笔
　　　　题李次云（一作虚）窗竹　白居易
不用裁为鸣凤管，不须截作钓鱼竿。千花百草凋零后，留向纷纷雪里看。
[页]卷,册....[4840]436,13
第628笔
　　　　花下自劝酒　白居易
酒醆酌来须满满，花枝看即落纷纷。莫言三十是年少，百岁三分已一分。
[页]卷,册....[4840]436,13
第629笔
　　　　题李十一东亭　白居易
相思夕上松台立，蛩思蝉声满耳秋。惆怅东亭风月好，主人今夜在鄜州。
[页]卷,册....[4841]436,13
第630笔
　　　　春村　白居易
二月村园暖，桑间戴胜飞。农夫舂旧谷，蚕妾捣新衣。
牛马因风远，鸡豚过社稀。黄昏林下路，鼓笛赛神归。
[页]卷,册....[4841]436,13
第631笔
　　　　题施山人野居　白居易
得道应无著，谋生亦不妨。春泥秧稻暖，夜火焙茶香。
水巷风尘少，松斋日月长。高闲真是贵，何处觅侯王。
[页]卷,册....[4841]436,13
第632笔
　　　　翰林中送独孤二十七起居罢职出院　白居易
碧落留云佳，青冥放鹤还。银台向南路，从此到人间。
[页]卷,册....[4842]437,13
第633笔
　　　　重寻杏园　白居易
忽忆芳时频酩酊，却寻醉处重裴回。杏花结子春深后，谁解多情又独来。
[页]卷,册....[4842]437,13
第634笔
　　　　曲江独行（自此后在翰林时作）　白居易
独来独去何人识，厩马朝衣野客心。闲爱无风水边坐，杨花不动树阴阴。
[页]卷,册....[4842]437,13
第635笔
　　　　同李十一醉忆元九　白居易
花时同醉破春愁，醉折花枝当酒筹。忽忆故人天际去，计程今日到凉（一作梁）州。
[页]卷,册....[4842]437,13
第636笔
　　　　同钱员外题绝粮僧巨川　白居易
三十年来坐对山，唯将无事化人间。斋时往往闻钟笑，一食何如不食闲。
[页]卷,册....[4842]437,13
第637笔
　　　　绝句代书赠钱员外　白居易
欲寻秋景闲行去，君病多慵我兴孤。可惜今朝山最好，强能骑马出来无。
[页]卷,册....[4842]437,13
第638笔
　　　　晚秋有怀郑中旧隐　白居易
天高风袅袅，乡思绕关河。寥落归山梦，殷勤采蕨歌。
病添心寂寞，愁人鬓蹉跎。晚树蝉鸣少，秋阶日上多。
长闲羡云鹤，久别愧烟萝。其奈丹墀上，君恩未报何。
[页]卷,册....[4843]437,13
第639笔
　　　　禁中九日对菊花酒忆元九　白居易
赐酒盈杯谁共持，宫花满把独相思。相思只傍花边立，尽日吟君咏菊诗。（元诗云：不是花中偏爱菊，此花开尽更无花。）
[页]卷,册....[4843]437,13
第640笔
　　　　送王十八归山寄题仙游寺　白居易
曾于太白峰前住，数到仙游寺里来。黑水澄时潭底出，白云破处洞门开。
林间暖酒烧红叶，石上题诗扫绿苔。惆怅旧游那复到，菊花时节羡（一作待）君回。
[页]卷,册....[4843]437,13
第641笔
　　　　答张籍因以代书　白居易
怜君马瘦衣裘薄，许到江东访鄙夫。今日正闲天又暖，可能扶病暂来无。
[页]卷,册....[4843]437,13
第642笔
　　　　曲江早春　白居易
曲江柳条渐无力，杏园伯劳初有声。可怜春浅游人少，好傍池边下马行。
[页]卷,册....[4843]437,13
第643笔
　　　　见元九悼亡诗因以此寄　白居易
夜泪暗销明月幌，春肠遥断牡丹庭。人间此病治无药，唯有楞伽四卷经。
[页]卷,册....[4843]437,13
第644笔
　　　　寒食夜[4843]　白居易
无月无灯寒食夜，夜深独立暗花前。忽因时节惊年几，四十如今欠一年。
[页]卷,册....[4844]437,13
第645笔
　　　　杏园花落时招钱员外同醉　白居易
花园欲去去应迟，正是风吹狼藉时。近西数树犹堪醉，半落春风半在枝。
[页]卷,册....[4844]437,13
第646笔
　　　　重题西明寺牡丹（时元九在江陵）　白居易
往年君向东都去，曾叹花时君未回。今年况作江陵别，惆怅花前又独来。
只愁离别长如此，不道明年花不开。
[页]卷,册....[4844]437,13
第647笔
　　　　同钱员外禁中夜直　白居易
宫漏三声知半夜，好风凉月满松筠。此时闲坐寂无语，药树影中唯两人。
[页]卷,册....[4844]437,13
第648笔
　　　　禁中夜作书与元九　白居易
心绪万端书两纸，欲封重读意迟迟。五声宫漏初鸣（一作明）夜，一点窗灯欲灭时。
[页]卷,册....[4844]437,13
第649笔
　　　　八月十五日夜禁中独直对月忆（一作寄）元九　白居易
银台金阙夕沈沈，独宿相思在翰林。三五夜中新月色，二千里外故人心。
渚宫东面烟波冷，浴殿西头钟漏深。犹恐清光不同见，江陵卑湿足秋阴。
[页]卷,册....[4844]437,13
第650笔
　　　　寄陈式五兄　白居易
年来白发两三茎，忆别君时髭未生。惆怅料君应满鬓，当初是我十年兄。
[页]卷,册....[4844]437,13
第651笔
　　　　庾顺之以紫霞绮远赠以诗答之[4844]　白居易
千里故人心郑重，一端香绮紫氛氲。开缄日映晚霞色，满幅风生秋水纹。
为褥欲裁怜叶破，制裘将翦惜花分。不如缝作合欢被，寤寐相思如对君。
[页]卷,册....[4845]437,13
第652笔
　　　　送元八归凤翔　白居易
莫道岐州三日程，其如风雪一身行。与君况是经年别，暂到城来又出城。
[页]卷,册....[4845]437,13
第653笔
　　　　雨雪放朝因怀微之　白居易
归骑纷纷满九衢，放朝三日为泥涂。不知雨雪江陵府，今日排衙得免无。
[页]卷,册....[4845]437,13
第654笔
　　　　咏怀　白居易
岁去年来尘土中，眼看变作白头翁。如何办得归山计，两顷村田一亩宫。
[页]卷,册....[4845]437,13
第655笔
　　　　闻微之江陵卧病以大通中散碧腴垂云膏寄之因题四韵　白居易
已题一帖红消散，又封一合碧云英。凭人寄向江陵去，道路迢迢一月程。
未必能治江上瘴，且图遥慰病中情。到时想得君拈得，枕上开看眼暂明。
[页]卷,册....[4845]437,13
第656笔
　　　　酬钱员外雪中见寄　白居易
松雪无尘小院寒，闭门不似住长安。烦君想我看心坐，报道心空无可看。
[页]卷,册....[4845]437,13
第657笔
　　　　重酬钱员外　白居易
雪中重寄雪山偈，问答殷勤四句中。本立空名缘破妄，若能无妄亦无空。
[页]卷,册....[4845]437,13
第658笔
　　　　独酌忆微之（时对所赠醆）[4845]　白居易
独酌花前醉忆君，与君春别又逢春。惆怅银杯来处重，不曾盛酒劝闲人。
[页]卷,册....[4846]437,13
第659笔
　　　　微之宅残牡丹　白居易
残红零落无人赏，雨打风摧花不全。诸处见时犹怅望，况当元九小亭前。
[页]卷,册....[4846]437,13
第660笔
　　　　新磨镜　白居易
衰容常（一作当）晚栉（一作节），秋镜偶新磨。一与清光对，方知白发多。
鬓毛从幻化，心地付头陀。任意浑成雪，其如似梦何。
[页]卷,册....[4846]437,13
第661笔
　　　　感发落　白居易
昔日愁头白，谁知未白衰。眼看（一作前）应落尽，无可变成丝。
[页]卷,册....[4846]437,13
第662笔
　　　　八月十五日夜闻崔大员外翰林独直对酒玩月因怀禁中清景偶题是诗　白居易
秋月高（一作空）悬空（一作高）碧外，仙郎静玩禁闱间。岁中唯有今宵好，海内无如此地闲。
皓色分明双阙牓，清光深到九门关。遥闻独醉还惆怅，不见金波照玉山。
[页]卷,册....[4846]437,13
第663笔
　　　　酬王十八见寄　白居易
秋思太白峰头雪，晴忆仙游洞口云。未报皇恩归未得，惭君为寄北山文。
[页]卷,册....[4846]437,13
第664笔
　　　　立春日酬钱员外曲江同行见赠　白居易
下直遇春日，垂鞭出禁闱。两人携手语，十里看山归。
柳色早黄浅，水文新绿微。风光向晚好，车马近南稀。
机尽笑相顾，不惊鸥鹭飞。
[页]卷,册....[4846]437,13
第665笔
　　　　和钱员外青龙寺上方望旧山　白居易
旧峰松雪旧溪云，怅望今朝遥属君。共道使臣非俗吏，南山莫动北山文。
[页]卷,册....[4847]437,13
第666笔
　　　　宴周皓大夫光福宅（座上作）　白居易
何处风光最可怜，妓堂阶下砌台前。轩车拥路光照地，丝管入门声沸天。
绿蕙不香饶桂酒，红樱无色让花钿。野人不敢求他事，唯借泉声（一作流泉）伴醉眠。
[页]卷,册....[4847]437,13
第667笔
　　　　晚秋夜　白居易
碧空溶溶月华静，月里愁人吊孤影。花开残菊傍疏篱，叶下衰桐落寒井。
塞鸿飞急觉秋尽，邻鸡鸣迟知夜永。凝情不语空所思，风吹白露衣裳冷。
[页]卷,册....[4847]437,13
第668笔
　　　　惜牡丹花二首（一首翰林院北厅花下作，一首新昌窦给事宅南亭花下作。）　白居易
惆怅阶前红牡丹，晚来唯有两枝（一作花）残。明朝风起应吹尽，夜惜衰红把火看。

寂寞萎红低向雨，离披破艳散随风。晴明（一作天）落地犹惆怅，何况飘零泥土中。

[页]卷,册....[4847]437,13
第669笔
　　　　答元奉礼同宿见赠　白居易
相逢俱叹不闲身，直日常多斋日频。晓（一作晚）鼓一声分散去，明朝风景属何人。
[页]卷,册....[4847]437,13
第670笔
　　　　答马侍御见赠　白居易
谬入金门侍玉除，烦君问我意何如。蟠木讵堪明主用，笼禽徒与故人疏。
苑花似雪同随辇，宫月如眉伴直庐。浅薄求贤思自代，嵇康莫寄绝交书。
[页]卷,册....[4847]437,13
第671笔
　　　　上巳日恩赐曲江宴会即事　白居易
赐欢仍许醉，此会兴如何。翰苑主恩重，曲江春意多。
花低羞艳妓，莺散让清歌。共道升平乐，元和胜永和。
[页]卷,册....[4848]437,13
第672笔
　　　　夜惜禁中桃花因怀钱员外　白居易
前日归时花正红，今夜宿时枝半空。坐惜残芳君不见，风吹狼藉月明中。
[页]卷,册....[4848]437,13
第673笔
　　　　和钱员外早冬玩禁中新菊　白居易
禁署寒气迟，孟冬菊初（一作花）坼。新黄间繁绿，烂若金照碧。
仙郎小隐日，心似陶彭泽。秋怜潭上看，日惯篱边摘。
今来此地赏，野意潜自适。金马门内花，玉山峰下客。
寒芳引清句，吟玩（一作赏）烟景夕。赐酒色偏宜，握兰香不敌。
凄凄百卉死，岁晚冰霜积。唯有此花开，（一作有此花开时。）殷勤助君惜。（钱尝居蓝田山下，故云。）
[页]卷,册....[4848]437,13
第674笔
　　　　答刘戒之早秋别墅见寄　白居易
凉风木槿篱，暮雨槐花枝。并起新秋思，为得故人诗。
避地鸟择木，升（一作入）朝鱼在池。城中与山下，喧静暗相思。
[页]卷,册....[4848]437,13
第675笔
　　　　凉夜有怀　白居易
念别感时节，早蛩闻一声。风帘夜凉入，露簟秋意生。
灯尽梦初罢，月斜天未明。暗凝无限思，起傍药阑行。
[页]卷,册....[4848]437,13
第676笔
　　　　秋思[4848]　白居易
病眠夜少梦，闲立秋多思。寂寞余雨晴，萧条早寒至。
鸟栖红药树，月照青苔地。何况镜中年，又过三十二。
[页]卷,册....[4849]437,13
第677笔
　　　　禁中闻蛩　白居易
悄悄禁门闭，夜深无月明。西窗独暗坐，满耳新蛩声。
[页]卷,册....[4849]437,13
第678笔
　　　　秋虫　白居易
切切暗窗下，喓喓深草里。秋天思妇心，雨夜愁人耳。
[页]卷,册....[4849]437,13
第679笔
　　　　赠别宣上人　白居易
上人处世界，清净何所似。似彼白莲花，在水不著水。
性真（一作真空）悟泡幻（一作幻泡），行洁离尘滓。修道来几时，身心俱到此。
嗟余牵世网，不得长依止。离念与碧云，秋来朝夕起。
[页]卷,册....[4849]437,13
第680笔
　　　　春夜喜雪有怀王二十二　白居易
夜雪有佳趣，幽人出书帷。微寒生枕席，轻素对（一作封）阶墀。
坐罢楚弦曲，起吟班扇诗。明宜灭烛（一作灯）后，净爱褰（一作卷）帘时。
窗引曙色早，庭销春气迟。山阴应有兴，不卧待徽之。
[页]卷,册....[4849]437,13
第681笔
　　　　酬和元九东川路诗十二首（十二篇皆因新境追忆旧事，不能一一曲叙，但随而和之，唯余与元知之耳。）　骆口驿旧题诗　白居易
拙诗在壁无人爱，鸟污苔侵文字残。唯有多情元侍御，绣衣不惜拂尘看。
[页]卷,册....[4849]437,13
第682笔
　　　　酬和元九东川路诗十二首（十二篇皆因新境追忆旧事，不能一一曲叙，但随而和之，唯余与元知之耳。）　南秦雪[4849]　白居易
往岁曾为西邑吏，惯从骆口到南秦。三时云冷多飞雪，二月山寒少有春。
我思旧事犹惆怅，君作初行定苦辛。仍赖愁猿寒不叫，若闻猿叫更愁人。
[页]卷,册....[4850]437,13
第683笔
　　　　酬和元九东川路诗十二首（十二篇皆因新境追忆旧事，不能一一曲叙，但随而和之，唯余与元知之耳。）　山枇杷花二首　白居易
万重青嶂蜀门口，一树红花山顶头。春尽忆家归未得，低红如解替君愁。

叶如裙色碧绡（一作纱）浅，花似芙蓉红粉轻。若使此花兼解语，推囚御史定违程。

[页]卷,册....[4850]437,13
第684笔
　　　　酬和元九东川路诗十二首（十二篇皆因新境追忆旧事，不能一一曲叙，但随而和之，唯余与元知之耳。）　江楼月　白居易
嘉陵江曲曲江池（一作迟），明月虽同人别离。一宵光景潜相忆，两地阴晴远不知。
谁料江边怀我夜，正当池畔望君时。今朝共语方同悔，不解多情先寄诗。
[页]卷,册....[4850]437,13
第685笔
　　　　酬和元九东川路诗十二首（十二篇皆因新境追忆旧事，不能一一曲叙，但随而和之，唯余与元知之耳。）　亚枝花　白居易
山邮花木似平阳，愁杀多情骢马郎。还似升平池畔坐，低头向水自看妆。
[页]卷,册....[4850]437,13
第686笔
　　　　酬和元九东川路诗十二首（十二篇皆因新境追忆旧事，不能一一曲叙，但随而和之，唯余与元知之耳。）　江上笛　白居易
江上何人夜吹笛，声声似忆故园春。此时闻者堪头白，况是多愁少睡人。
[页]卷,册....[4850]437,13
第687笔
　　　　酬和元九东川路诗十二首（十二篇皆因新境追忆旧事，不能一一曲叙，但随而和之，唯余与元知之耳。）　嘉陵夜有怀二首　白居易
露湿墙花春意深，西廊月上半床阴。怜君独卧无言语，唯我知君此夜心。

不明不暗胧（一作朦）胧月，不暖不寒慢慢风。独卧空床好天气，平明闲事到心中。

[页]卷,册....[4850]437,13
第688笔
　　　　酬和元九东川路诗十二首（十二篇皆因新境追忆旧事，不能一一曲叙，但随而和之，唯余与元知之耳。）　夜深行[4850]　白居易
百牢（一作年）关外夜行客，三殿角头宵直人。莫道近臣胜远使，其如同是不闲身。
[页]卷,册....[4851]437,13
第689笔
　　　　酬和元九东川路诗十二首（十二篇皆因新境追忆旧事，不能一一曲叙，但随而和之，唯余与元知之耳。）　望驿台（三月三十日）　白居易
靖安宅里当窗柳，望驿台前扑地花。两处春光（一作风）同日尽，居人思客客思家。
[页]卷,册....[4851]437,13
第690笔
　　　　酬和元九东川路诗十二首（十二篇皆因新境追忆旧事，不能一一曲叙，但随而和之，唯余与元知之耳。）　江岸梨花　白居易
梨花有思（一作意）缘和叶，一树江头恼杀君。最似孀闺少年妇，白妆素袖碧纱裙。
[页]卷,册....[4851]437,13
第691笔
　　　　答谢家最小偏怜女（感元九悼亡诗，因为代答三首。）　白居易
嫁得梁鸿六七年，耽书爱酒日高眠。雨荒春圃唯生草，雪压朝厨未有烟。
身病忧来缘女少，家贫忘却为夫贤。谁知厚俸今无分，枉向秋风吹纸钱。
[页]卷,册....[4851]437,13
第692笔
　　　　答骑马入空台　白居易
君入空台去，朝往暮还来。我入泉台去，泉门无复开。
鳏夫任系职，穉女未胜哀。寂寞咸阳道，家人复墓回。
[页]卷,册....[4851]437,13
第693笔
　　　　答山驿梦　白居易
入君旅梦来千里，闭我幽魂欲二年。莫忘平生行坐处，后堂阶下竹丛前。
[页]卷,册....[4851]437,13
第694笔
　　　　和元九与吕二同宿话旧感赠　白居易
见君新赠吕君诗，忆得同年行乐时。争入杏园齐马首，潜过柳曲斗蛾眉。
八人云散俱游宦，七度花开尽别离。闻道秋娘犹且在，至今时复问微之。
[页]卷,册....[4851]437,13
第695笔
　　　　忆元九　白居易
渺渺江陵道，相思远不知。近来文卷里，半是忆君诗。
[页]卷,册....[4852]437,13
第696笔
　　　　萧员外寄新蜀茶　白居易
蜀茶寄到但惊新，渭水煎来始觉珍。满瓯似浮堪持玩，况是春深酒渴人。
[页]卷,册....[4852]437,13
第697笔
　　　　寄上大兄（已后诗在邽林居作）　白居易
秋鸿过尽无书信，病戴纱巾强出门。独上荒台东北望，日西愁立到黄昏。
[页]卷,册....[4852]437,13
第698笔
　　　　病中哭金銮子（小女子名）　白居易
岂料吾方病，翻悲汝不全。卧惊从枕上，扶哭就灯前。
有女诚为累，无儿岂免怜。病来才十日，养得已三年。
慈泪随声迸，悲肠（一作伤）遇物牵。故衣犹架上，残药尚头边。
送出深村巷，看封小墓田。莫言三里地，此别是终天。
[页]卷,册....[4852]437,13
第699笔
　　　　寄内　白居易
条桑初绿即为别，柿叶半红犹未归。不如村归知时节，解为田夫秋捣衣。
[页]卷,册....[4852]437,13
第700笔
　　　　病气　白居易
自知气发每因情，情在何由气得平。若问病根深与浅，此身应与病齐生。
[页]卷,册....[4852]437,13
第701笔
　　　　叹元九　白居易
不入城门（一作中）来五载，同时班列尽官高。何人牢落犹依旧，唯有江陵元士曹。
[页]卷,册....[4852]437,13
第702笔
　　　　眼暗　白居易
早年勤倦看书苦，晚岁悲伤出泪多。眼损不知都自取，病成方悟欲如何。
夜昏乍似灯将灭，朝暗长疑镜未磨。千药万方治不得，唯应闭目学头陀。
[页]卷,册....[4853]437,13
第703笔
　　　　得袁相书　白居易
谷苗深处一农夫，面黑头斑手把锄。何意使人犹识我，就田来送相公书。
[页]卷,册....[4853]437,13
第704笔
　　　　病中作　白居易
病来城里诸亲故，厚薄亲疏心总知。唯有蔚章于我分，深于同在翰林时。
[页]卷,册....[4853]437,13
第705笔
　　　　感化寺见元九刘三十二题名处　白居易
微之谪去千余里，太白无来十一年。今日见名如见面，尘埃壁上破窗前。
[页]卷,册....[4853]437,13
第706笔
　　　　游悟贞寺回山下别张殷衡　白居易
世缘未了治（一作住）不得，孤负青山心共知。愁君又入都门去，即是红尘满眼时。
[页]卷,册....[4853]437,13
第707笔
　　　　村居寄张殷衡　白居易
金氏村中一病夫，生涯濩落性灵迂。唯看老子五千字，不蹋长安十二衢。
药铫夜倾残酒煖，竹床寒取旧毡铺。闻君欲发江东去，能到茅庵访别无。
[页]卷,册....[4853]437,13
第708笔
　　　　病中得樊大书　白居易
荒村破屋经年卧，寂绝无人问病身。唯有东都樊著作，至今书信尚殷勤。
[页]卷,册....[4853]437,13
第709笔
　　　　开元九诗书卷　白居易
红牋白纸两三束，半是君诗半是书。经年不展缘身病，今日开看生蠹鱼。
[页]卷,册....[4854]437,13
第710笔
　　　　昼卧　白居易
抱枕无言语，空房独悄然。谁知尽日卧，非病亦非眠。
[页]卷,册....[4854]437,13
第711笔
　　　　夜坐　白居易
庭前尽日立到夜，灯下有时坐彻明。此情不语何人会，时复长吁一（一作三）两声。
[页]卷,册....[4854]437,13
第712笔
　　　　暮立　白居易
黄昏独立佛堂前，满地槐花满树蝉。大抵四时心总苦，就中肠断是秋天。
[页]卷,册....[4854]437,13
第713笔
　　　　有感　白居易
绝弦与断丝，犹有却续时。唯有衷肠断，应无续得期。
[页]卷,册....[4854]437,13
第714笔
　　　　答友问　白居易
似玉童颜尽，如霜病鬓新。莫惊身顿老，心更老于身。
[页]卷,册....[4854]437,13
第715笔
　　　　村夜　白居易
霜草苍苍虫切切，村南村北行人绝。独出前门望野田，月明荞麦花如雪。
[页]卷,册....[4854]437,13
第716笔
　　　　闻虫　白居易
暗虫唧唧夜绵绵，况是秋阴欲雨天。犹恐愁人暂得睡，声声移近卧床前。
[页]卷,册....[4854]437,13
第717笔
　　　　寒食夜有怀　白居易
寒食非长非短夜，春风不热不寒天。可怜时节堪相忆，何况无灯各早眠。
[页]卷,册....[4855]437,13
第718笔
　　　　赠内　白居易
漠漠暗苔新雨地，微微凉露欲秋天。莫对月明思往事，损君颜色减君年。
[页]卷,册....[4855]437,13
第719笔
　　　　得钱舍人书问眼疾　白居易
春来眼暗少心情，点尽黄连尚未平。唯得君书胜得药，开缄未读眼先明。
[页]卷,册....[4855]437,13
第720笔
　　　　还李十一马　白居易
传语李君劳寄马，病来唯著（一作拄）杖扶身。纵拟强骑无出处，却将牵与趁朝人。
[页]卷,册....[4855]437,13
第721笔
　　　　九日寄行简　白居易
摘得菊花携得酒，绕（一作远）村骑马思悠悠。下邽田地平如掌，何处登高望梓州。
[页]卷,册....[4855]437,13
第722笔
　　　　夜坐　白居易
斜月入前楹，迢迢（一作遥）夜坐情。梧桐上阶影，蟋蟀近床声。
曙傍窗间至，秋从簟上生。感时因忆事，不寝到鸡鸣。
[页]卷,册....[4855]437,13
第723笔
　　　　村居二首　白居易
田园莽苍经春早，篱落萧条尽日风。若问经过谈笑者，不过田舍白头翁。

门闭仍逢雪，厨寒未起烟。贫家重寥落，半为日高眠。

[页]卷,册....[4855]437,13
第724笔
　　　　早春　白居易
雪散因和气，冰开得暖光。春销不得处，唯有鬓边霜。
[页]卷,册....[4856]437,13
第725笔
　　　　和梦游春诗一百韵（并序）　白居易
　　微之既到江陵，又以梦游春诗七十韵寄予，且题其序曰：斯言也，不
　　可使不知吾者知，知吾者亦不可使不知。乐天知吾也，吾不敢不使吾
　　子知。予辱斯言，三复其旨，大抵悔既往而悟将来也。然予以为苟不
　　悔不寤则已，若悔于此，则宜悟于彼也。反于彼而悟于妄，则宜归于
　　真也。况与足下外服儒风，内宗梵行者有日矣。而今而后，非觉路之
　　返也，非空门之归也，将安返乎？将安归乎？今所知者，其章旨卒（
　　一作卒章指）归于此。夫感不甚则悔不熟，感不至则悔不深。故广足
　　下七十韵为一百韵，重为足下陈梦游之中，所以甚感者，叙婚仕之际
　　，所以至感者，欲使曲尽其妄，周知其非。然后返乎真，归乎实。亦
　　犹法华经序火宅，偈化城；维摩经入婬舍，过酒肆之义也。微之微之
　　，予斯文也，尤不可使不知吾者知，幸藏之尔云。
惜君梦游春，梦游仙山曲。怳若有所遇，似惬平生欲。
因寻菖蒲水，渐入桃花谷。到一红楼家，爱之看不足。
池流渡清泚（一作），草嫩蹋绿蓐。门柳暗全低，檐樱红半熟。
转行深深院，过尽重重屋。乌龙卧不惊，青鸟飞相逐。
渐闻玉珮响，始辨珠履躅。遥见窗下人，娉婷十五六。
霞光抱明月，莲艳开初旭。缥缈云雨仙，氛氲兰麝馥。
风流薄梳洗，时世宽妆束。袖软异文绫，裾轻单丝縠。
裙腰银线压，梳掌金筐蹙。带襭紫蒲萄，袴花红石竹。
凝情都未语，付意微相瞩。眉敛远山青，鬟低片云绿。
帐牵翡翠带，被解鸳鸯襆。秀色似堪餐，秾华如可掬。
半卷锦头席，斜铺绣腰褥。朱唇素指匀，粉汗红绵扑。
心惊睡易觉，梦断魂难续。笼[4856]委独栖禽，剑分连理木。
存诚期有感，誓志贞无黩。京洛八九春，未曾花里宿。
壮年徒自弃，佳会应无复。莺歌不重闻，凤兆从兹卜。
韦门女清贵，裴氏甥贤淑。罗扇夹花灯，金鞍攒绣毂。
既倾南国貌，遂坦东床腹。刘阮心渐忘，潘杨意方睦。
新修履信第，初食尚书禄。九酝备圣贤，八珍穷水陆。
秦家重萧史，彦辅怜卫叔。朝馔馈独盘，夜醪倾百斛。
亲宾盛辉赫，妓乐纷晔煜。宿醉才解酲，朝欢俄枕曲。
饮过君子争，令甚将军酷。酩酊歌鹧鸪，颠狂舞鸲鹆。
月流春夜短，日下秋天速。谢傅隙过驹（一作奔光），萧娘风过（一作送）烛。
全凋蕣花折，半死梧桐秃。暗镜对孤鸾，哀弦留寡鹄。
凄凄隔幽显，冉冉移寒燠。万事此时休，百身何处赎。
提携小儿女，将领旧姻族。再入朱门行，一傍青楼哭。
枥空无厩马，水涸失池〔鹜〕（骛）。摇落废井梧，荒凉故篱菊。
莓苔上几阁，尘土生琴筑。舞榭缀蟏蛸，歌梁聚蝙蝠。
嫁分红粉妾，卖散苍头仆。门客思徬徨，家人泣咿噢。
心期正萧索，宦序任拘跼。怀策入崤函，驱车辞郏鄏。
逢时念既济，聚学思大畜。端详筮仕蓍，磨拭穿杨镞。
始从雠校职，首中贤良目。一拔侍瑶墀，再升纡绣服。
誓酬君王宠，愿使朝廷肃。密勿奏封章，清明操宪牍。
鹰鞲中病下，豸角当邪触。纠谬静（一作尽）东周，申冤动南蜀。
危言诋阍寺，直气忤钧轴。不忍曲作钩，乍能折为玉。
扪心无愧畏，腾口有谤讟。只要明是非，何曾虞祸福。
车摧太行路，剑落酆城狱。襄汉问修途，荆蛮指殊俗。
谪为江府掾，遣事荆州牧。趋走谒麾幢，喧烦视鞭朴。
簿书常自领，缧囚每亲鞫。竟日坐官曹，经旬旷休沐。
宅荒渚宫草，马瘦畬田粟。薄俸等涓毫，微官同桎梏。
月中照形影，天际辞骨肉。鹤病翅羽垂，兽穷爪牙缩。
行看须间白，谁劝杯中绿。时伤大野麟，命问长沙鹏。
夏梅山雨渍，秋瘴江（一作海）云毒。巴水白茫茫，楚山青簇簇。
吟君七十韵，是我心所蓄。既去诚莫追，将来幸前勗。
欲除忧[4857]恼病，当取禅经读。须误事皆空，无令念将属。
请思游春梦，此梦何闪倏。艳色即空花，浮生乃焦谷。
良姻在嘉偶，顷克为单独。入仕欲荣身，须臾成黜辱。
合者离之始，乐兮忧所伏。愁恨僧祇长，欢荣刹那促。
觉悟因傍喻，迷执由当局。膏明诱暗蛾，阳焱奔痴鹿。
贪为苦聚落，爱是悲林麓。水荡无明波，轮回死生（一作生死）辐。
尘应甘露洒，垢待醍醐浴。障要智灯烧，魔须慧刀戮。
外熏性易染，内战心难。法句与心王，期君日三复。（微之常以法句及心王头陀经相示，故申言以卒其志也。）
[页]卷,册....[4858]437,13
第726笔
　　　　王昭君二首（时年十七）　白居易
满面胡沙满鬓（一作面）风，眉销残黛脸销红。愁苦辛勤憔悴尽，如今却似（一作是）画图中。

汉使却回凭寄语，黄金何日赎蛾眉。君王若问妾颜色，莫道不知宫里时。

[页]卷,册....[4858]437,13
第727笔
　　　　渭村退居寄礼部崔侍郎翰林钱舍人诗一百韵　白居易
圣代元和岁，闲居渭水阳。不才甘命舛，多幸遇时康。
朝野分伦序，贤愚定否臧。重文疏卜式，尚少弃冯唐。
由是推天运，从兹乐性场。笼禽放高翥，雾豹得深藏。
世虑休相扰，身谋且自强。犹须务衣食，未免事农桑。
薙草通三径，开田占一坊。昼扉扃白版，夜碓扫黄粱。
隙地治场圃，闲时粪土疆。枳篱编刺夹，薤垄擘科秧。
穑力嫌身病，农心愿岁穰。朝衣典杯酒，佩剑博牛羊。
困倚栽松锸，饥提采蕨筐。引泉来后涧，移竹下前冈。
生计虽勤苦，家资甚渺茫。尘埃常满甑，钱帛少盈囊。
弟病仍扶杖，妻愁不出房。传衣念褴缕（一作褴褛），举案笑糟糠。
犬吠村胥闹，蝉鸣织妇忙。纳租看县帖，输粟问军仓。
夕歇攀村树，秋行绕野塘。云容阴惨澹，月色冷悠扬。
荞麦铺花白，棠梨间叶黄。早寒风摵摵，新霁月苍苍。
园菜迎霜死，庭芜过雨荒。檐空愁宿燕，壁暗思啼螀。
眼为看书损，肱因运甓伤。病骸浑似木，老鬓欲成霜。
少睡知年长，端忧觉夜长。旧游多废忘，往事偶思量。
忽忆烟霄路，常陪剑履行。登朝思检束，入阁学趋跄。
命偶风云会，恩覃雨露滂。沾枯发枝叶，磨钝起锋铓。
崔合连镳骛，钱兄接翼翔。齐竽混韶夏，燕石厕琳瑯。
同日升金马，分宵直未央。共词加宠命，合表谢恩光。
厩马骄初跨，天厨味始尝。朝晡颁饼饵，寒暑赐衣裳。
对秉鹅毛笔，俱[4859]含鸡舌香。青缣衾薄絮，朱里幕高张。
昼食恒连案，宵眠每并床。差肩承诏旨，连署进封章。
起草偏同视，疑文最共详。灭私容点窜，穷理析毫芒。
便共输肝胆，何曾异肺肠。慎微参石奋，决密与（一作学）张汤。
禁闼青交琐，宫（一作官）坦紫界墙。井阑排菡萏，檐瓦斗鸳鸯。
楼额题𫛛鹊，池心浴凤凰。风枝万年动，温树四时芳。
宿露凝金掌，晨晖上璧珰。砌筠涂绿粉，庭果滴红浆。
晓从朝兴庆，春陪宴柏梁。传呼鞭索索，拜舞珮锵锵。
仙仗环双阙，神兵辟两厢。火翻红尾旆，冰卓白竿枪。
滉瀁经鱼藻，深沈近浴堂。分庭皆命妇，对院（一作面）即储皇。
贵主冠浮动，亲王辔闹装。金钿相照耀，朱紫间荧煌。
毯簇桃花绮，歌巡竹叶觞。洼（去）银中贵带，昂黛内人妆。
赐禊东城下，颁酺曲水傍。尊罍分圣酒，妓乐借仙倡。
浅酌看红药，徐吟把绿杨。宴回过御陌，行歇入僧房。
白鹿原东脚（一作郭），青龙寺北廊。望春花景暖，避暑竹风凉。
下直闲如社，寻芳醉似狂。有时还后到，无处不相将。
鸡鹤初虽杂，萧兰久乃彰。来燕隗贵重，去鲁孔恓惶。
聚散期难定，飞沈势不常。五年同昼夜，一别似参商。
屈折孤生竹，销摧百炼钢（一作刚）。途穷任憔悴，道在肯彷徨（一作慞徨）。
尚念遗簪折，仍怜病雀疮。恤寒分赐帛，救馁减余粮。
药物来盈裹，书题寄满箱。殷勤翰林主，珍重礼闱郎。
喣沫诚多谢，抟扶岂所望。提携劳气力，吹簸不飞扬。
拙劣才何用，龙钟分自当。妆嫫徒费黛，磨甋讵成璋。
习隐将时背，干名与道妨。外身宗老氏，齐物学蒙庄。
疏放遗千虑，愚蒙守一方。乐天无怨叹，倚命不劻勷。
愤懑胸须豁，交加臂莫攘。珠沈犹是宝，金跃未为祥。
泥尾休摇掉，灰心罢激昂。渐闲亲道友，因病事医王。
息乱归禅定，存神入坐亡。断痴求慧剑，济苦得慈航。
不动为吾志，无何是我乡。可怜身与世，从此两相忘。
[页]卷,册....[4860]438,13
第728笔
　　　　酬卢秘书二十韵（时初奉诏除赞善大夫）　白居易
谬历文场选，惭非翰苑才。云霄高暂致，毛羽弱先摧。
识分忘轩冕，知归返草莱。杜陵书积蠹，丰狱剑生苔。
晦厌鸣鸡雨，春惊震蛰雷。旧恩收坠履，新律动寒灰。
凤诏容徐起，鹓行许重陪。衰颜虽拂拭，蹇步尚低（一作徘）徊。
睡少钟偏警，行迟漏苦摧。风霜趁朝去，泥（一作雨）雪拜陵回。
上感君犹念，傍惭友或推。石顽镌费匠（一作力），女丑嫁劳媒。
倏忽青春度，奔波白日（一作石）颓。性将时共背，病与老俱来。
闻有蓬壶客，知怀杞梓材。世家标甲第（一作地），官职滞麟台。
笔尽铅黄点，诗成锦绣堆。尝思豁云雾，忽喜访尘埃。
心为论文合，眉因劝善开。不胜珍重意，满袖写琼瓌。
[页]卷,册....[4861]438,13
第729笔
　　　　题卢秘书夏日新栽竹二十韵　白居易
湘竹初封植，卢生此考槃。久持霜节苦，新托露根难。
等度须（一作虽）当砌（一作户），疏稠要满阑。买怜分薄俸，栽称作闲官。
叶翦蓝罗碎，茎抽玉琯端。几声清淅沥，一簇绿檀栾。
未夜青岚入，先秋白露团（一作漙）。拂肩摇翡翠，熨手弄琅玕。
韵透窗风起，阴铺砌月残。炎天闻觉冷，窄地见疑宽。
梢动胜摇扇，枝低好挂冠。碧笼烟幕幕，珠洒雨珊珊。
晚（一作晓）箨晴云展，阴芽蛰虺蟠。爱从抽马策，惜未截鱼竿。
松韵徒烦听，桃夭不足观。梁惭当家杏，台陋本司兰。（古诗云：卢家兰室杏为梁，又秘书府即兰台也。）
撑拨诗人兴，勾牵酒客欢。静连芦簟滑，凉拂葛衣单。
岂止消时暑，应能保岁寒。莫同凡草木，一种夏中看。
[页]卷,册....[4861]438,13
第730笔
　　　　渭村酬李二十见寄　白居易
百里音书何太迟，暮秋把得暮春诗。柳条绿日君相忆，梨叶红时我始知。
莫叹学官贫冷落，犹胜村客病[4861]支离。形容意绪遥看取，不似华阳观里时。
[页]卷,册....[4862]438,13
第731笔
　　　　初授赞善大夫早朝寄李二十助教　白居易
病身初谒青宫日，衰貌新垂白发年。寂寞曹司非热地，萧条风雪是寒天。
远坊早起常侵鼓，瘦马行迟苦费鞭。一种共君官职冷，不如犹得日高眠。
[页]卷,册....[4862]438,13
第732笔
　　　　欲与元八卜邻先有是赠　白居易
平生心迹最相亲，欲隐墙东不为身。明月好同三径夜，绿杨宜作两家春。
每因暂出犹思伴，岂得安居不择邻。何独终身数相见，子孙长作隔墙人。
[页]卷,册....[4862]438,13
第733笔
　　　　游城南留元九李二十晚归　白居易
老游春饮莫相违，不独花稀人亦稀。更劝残杯看日影，犹应趁得鼓声归。
[页]卷,册....[4862]438,13
第734笔
　　　　广宣上人以应制诗见示因以赠之诏许上人居安国寺红楼院以诗供奉　白居易
道林谈论惠休诗，一到人天（一作间）便作师。香积筵承紫泥诏，昭阳歌唱碧云词。
红楼许住请（平）银钥，翠辇陪行蹋玉墀。惆怅甘泉曾侍从，与君前后不同时。
[页]卷,册....[4862]438,13
第735笔
　　　　重过秘书旧房因题长句（时为赞善大夫）　白居易
阁前下马思裴回，第二房门手自开。昔为白面书郎去，今作苍须（一作头）赞善来。
吏人不识多新补，松竹相亲是旧栽。应有题墙名姓在，试将衫袖拂尘埃。
[页]卷,册....[4862]438,13
第736笔
　　　　重到城七绝句[4862]　见元九　白居易
容貌一日减一日，心情十分无九分。每逢陌路犹嗟叹，何况今朝是见君。
[页]卷,册....[4863]438,13
第737笔
　　　　重到城七绝句　高相宅　白居易
青苔故里怀恩地，白发新生抱病身。涕泪虽多无哭处，永宁门馆属他人。
[页]卷,册....[4863]438,13
第738笔
　　　　重到城七绝句　张十八　白居易
谏垣几见迁遗补，宪府频闻转殿监。独有咏诗张太祝，十年不改旧官衔。
[页]卷,册....[4863]438,13
第739笔
　　　　重到城七绝句　刘家花　白居易
刘家墙上花还发，李十门前草又春。处处伤心心始悟，多情不及少情人。
[页]卷,册....[4863]438,13
第740笔
　　　　重到城七绝句　裴五　白居易
莫怪相逢无笑语，感今思旧戟门前。张家伯仲偏相似，每见清扬（一作青杨）一惘然。
[页]卷,册....[4863]438,13
第741笔
　　　　重到城七绝句　仇家酒　白居易
年年老去欢情少，处处春来感事深。时到仇家非爱酒，醉时心胜醒时心。
[页]卷,册....[4863]438,13
第742笔
　　　　重到城七绝句　恒寂师　白居易
旧游分散人零落，如此伤心事几条。会逐禅师坐禅去，一时灭尽定中消。
[页]卷,册....[4863]438,13
第743笔
　　　　靖安北街赠李二十　白居易
榆荚抛钱柳展眉，两人并马语行迟。还似往年安福寺，共君私试却回时。
[页]卷,册....[4863]438,13
第744笔
　　　　重伤小女子　白居易
学人语言凭床行，嫩似花房脆似琼。才知恩爱迎三岁，未辨东西过一生。
汝异下殇应杀礼，吾非上圣讵忘情。伤心自叹鸠巢拙，长堕春雏养不成。
[页]卷,册....[4864]438,13
第745笔
　　　　过颜处士墓　白居易
向坟道（一作通）径没荒榛，满室诗书积暗尘。长（一作厚）夜肯教黄壤晓，悲风不许白杨春。
箪瓢颜子生仍促，布被黔娄死更贫。未会悠悠上天意，惜将富寿与何人。
[页]卷,册....[4864]438,13
第746笔
　　　　题周皓（一作浩）大夫新亭子二十二韵　白居易
东道常为主，南亭别待宾。规模何日创，景致一时新。
广砌罗红药，疏（一作高）窗荫绿筠。锁开宾阁晓（一作晚），梯上妓楼春。
置醴宁三爵，加笾过八珍。茶香飘紫笋，脍缕落红鳞。
辉赫车舆闹，珍奇鸟兽驯。猕猴看枥马，鹦鹉唤家人。
锦额帘高卷，银花醆慢巡。劝尝光禄酒，许看洛川神。（周兼光禄卿，有家妓数十人。）
敛翠凝歌黛，流香动舞巾。裙翻绣㶉𫛶，梳陷钿麒麟。
笛怨音含楚，筝娇语带秦。侍儿催画烛，醉客吐文茵。
投辖多连夜（一作曙），鸣珂便达晨。入朝纡紫绶，待漏拥朱轮。
贵介交三事，光荣照四邻。甘浓将奉客，稳暖不缘身。
十载歌钟地，三朝节钺臣。爱才心倜傥，敦旧礼殷勤。
门以招贤盛，家因好事贫。始知豪杰意，富贵为交亲。
[页]卷,册....[4864]438,13
第747笔
　　　　赋得听边鸿　白居易
惊风吹起塞鸿群，半拂平沙半入云。为问昭君月下听，何如苏武雪中闻。
[页]卷,册....[4864]438,13
第748笔
　　　　见杨弘贞诗赋因题绝句以自谕　白居易
赋句诗章妙入神，未年三十即无身。常嗟薄命形憔悴，若比弘贞是幸人。
[页]卷,册....[4865]438,13
第749笔
　　　　病中早春　白居易
今朝枕上觉头轻，强起阶前试脚行。膻腻断来无气力，风痰恼得少心情。
暖消霜瓦津初合，寒减冰渠冻不成。唯有愁人鬓间雪，不随春尽逐春生。
[页]卷,册....[4865]438,13
第750笔
　　　　送人贬信州判官　白居易
地僻山深古上饶，土风贫薄道程遥。不唯迁客须恓屑，见说居人也寂寥。
溪畔毒沙藏水弩，城头枯树下山魈。若于此郡为卑吏，刺史厅前又折腰。
[页]卷,册....[4865]438,13
第751笔
　　　　曲江醉后赠诸亲故　白居易
郭东丘墓何年客，江畔风光几日春。只合殷勤逐杯酒，不须疏索向交亲。
中天或有长生药，下界应无不死人。除却醉来开口笑，世间何事更关身。
[页]卷,册....[4865]438,13
第752笔
　　　　和元八侍御升平新居四绝句（时方与元八卜邻）　看花屋　白居易
忽惊映树新开屋，却似当檐故种花。可惜年年红似火，今春始得属元家。
[页]卷,册....[4865]438,13
第753笔
　　　　和元八侍御升平新居四绝句　累土山　白居易
堆土渐高山意出，终南移入户庭间。玉峰蓝水应惆怅，恐见新山望旧山。（元旧居在蓝田山）。
[页]卷,册....[4865]438,13
第754笔
　　　　和元八侍御升平新居四绝句　高亭　白居易
亭脊太高君莫拆，东家留取当西山。好看落日斜衔处，一片春岚映半环。
[页]卷,册....[4866]438,13
第755笔
　　　　和元八侍御升平新居四绝句　松树　白居易
白金换得青松树，君既先栽我不栽。幸有西风易凭仗，夜深偷送（一作得）好声（一作春）来。
[页]卷,册....[4866]438,13
第756笔
　　　　醉后却寄元九　白居易
蒲池村里匆匆别，澧水桥边兀兀回。行到城门残酒醒，万重离恨一时来。
[页]卷,册....[4866]438,13
第757笔
　　　　重寄（一作重寄元九）　白居易
萧散弓惊雁，分飞剑化龙。悠悠天地内，不死会相逢。
[页]卷,册....[4866]438,13
第758笔
　　　　李十一舍人松园饮小酎酒得元八侍御诗叙云在台中推院有鞫狱之苦即事书怀因酬四韵　白居易
爱酒舍人开小酌，能文御史寄新诗。乱松园里醉相忆，古柏厅前忙不知。
早夏我当逃暑日，晚衙君是虑囚时。唯应清夜无公事，新草亭中好一期。（元于升平宅新立草亭。）
[页]卷,册....[4866]438,13
第759笔
　　　　重到华阳观旧居　白居易
忆昔初年三十二，当时秋思已难堪。若为重入华阳院，病鬓愁心四十三。
[页]卷,册....[4866]438,13
第760笔
　　　　答劝酒　白居易
莫怪近来都不饮，几回因醉却沾巾。谁料平生狂酒客，如今变作酒悲人。
[页]卷,册....[4866]438,13
第761笔
　　　　题王侍御池亭　白居易
朱门深锁春池满，岸落蔷薇水浸莎。毕竟林塘谁是主，主人来少客来多。
[页]卷,册....[4867]438,13
第762笔
　　　　听水部吴员外新诗因赠绝句　白居易
朱绂仙郎白雪歌，和人虽少爱人多。明朝说与（一作向）诗人道，水部如今不姓何。
[页]卷,册....[4867]438,13
第763笔
　　　　雨夜忆元九　白居易
天阴一日便堪愁，何况连宵雨不休。一种雨中君最苦，偏梁阁道向通（一作东）州。
[页]卷,册....[4867]438,13
第764笔
　　　　雨中携元九诗访元八侍御　白居易
微之诗卷忆同开，假日多应不入台。好句无人堪共咏，冲泥蹋水就君来。
[页]卷,册....[4867]438,13
第765笔
　　　　赠杨秘书巨源（杨尝有赠卢洺州诗云：三刀梦益州，一箭取辽城。由是知名。）　白居易
早闻一箭取辽城，相识虽新有故情。清句三朝谁是敌，白须四海半为兄。
贫家薙草时时入，瘦马寻花处处行。不用更教诗过好，折君官职是声名。
[页]卷,册....[4867]438,13
第766笔
　　　　和武相公感韦令公旧池孔雀（同用深字）　白居易
索莫少颜色，池边无主禽。难收带泥翅，易结著人心。
顶毳落残碧，尾花销暗金。放归飞不得，云海故巢深。
[页]卷,册....[4867]438,13
第767笔
　　　　寄生衣与微之因题封上　白居易
浅色縠衫轻似雾，纺花纱袴薄于云。莫嫌轻薄但知著，犹恐通州热杀君。
[页]卷,册....[4867]438,13
第768笔
　　　　白牡丹　白居易
白花冷澹无人爱，亦占芳名道牡丹。应似（一作是）东宫白赞善，被人还唤作朝官。
[页]卷,册....[4868]438,13
第769笔
　　　　梦旧　白居易
别来老大苦修道，炼得离心成死灰。平生忆念消磨尽，昨夜因何入梦来。
[页]卷,册....[4868]438,13
第770笔
　　　　戏题卢秘书新移蔷薇　白居易
风动翠条腰袅娜（一作袅袅），露垂红萼泪阑干。移他到此须为主，不别（一作爱）花人莫使看。
[页]卷,册....[4868]438,13
第771笔
　　　　曲江夜归闻元八见访　白居易
自入台来见面稀，班中遥得揖容辉。早知相忆来相访，悔待江头明月归。
[页]卷,册....[4868]438,13
第772笔
　　　　苦热题恒寂师禅室　白居易
人人避暑走如狂，独有禅师不出房。可是禅房无热到，但能心静即身凉。
[页]卷,册....[4868]438,13
第773笔
　　　　微之到通州日授馆未安见尘壁间有数行字读之即仆旧诗其落句云渌水红莲一朵开千花百草无颜色然不知题者何人也微之吟叹不足因缀一章兼录仆诗本同寄省其诗乃十五年前初及第时赠长安妓人阿软绝句缅思往事杳若梦中怀旧感今因酬长句　白居易
十五年前似梦游，曾将诗句结风流。偶助笑歌嘲阿软，可知传诵到通州。
昔教红袖佳人唱，今遣青衫司马愁。惆怅又闻题处所，雨淋江馆破墙头。
[页]卷,册....[4868]438,13
第774笔
　　　　得微之到官后书备知通州之事怅然有感因成四章　白居易
来书子细说通州，州在山根峡岸头。四面千重火云合，中心一道瘴江流。
虫蛇白画拦官道，蚊蚋（一作蟆）黄昏扑郡楼。何罪遣君居此地，天高无处问来由。

匼匝巅山万仞余，人家应似甑中居。寅年篱下多逢虎，亥日沙头始卖鱼。
衣斑梅雨长须熨，米涩畬田不解鉏。努力安心过三考，已曾愁杀李尚书。（李实尚书先贬此州，身殁于彼处。）

人稀地僻医巫少，夏旱秋霖瘴疟多。老去一身须爱惜，别来四体得如何。
侏儒饱笑东方朔，薏苡谗忧马伏波。莫遣沈愁结成病，时时一唱濯缨歌。

通州海内恓惶地，司马人间冗长（去）官。伤鸟有弦惊不定，卧龙无水动应难。
剑埋狱底谁深掘，松偃霜中尽冷看。举目争能不惆怅，高车大马满长安。

[页]卷,册....[4869]438,13
第775笔
　　　　病中答招饮者　白居易
顾我镜中悲白发，尽（津上）君花下醉青春。不缘眼痛兼身病，可是尊前第二人。
[页]卷,册....[4869]438,13
第776笔
　　　　燕子楼三首（并序）　白居易
　　徐州故张尚书有爱妓曰盼盼，善歌舞，雅多风态。予为校书郎时，游
　　徐泗间。张尚书宴予，酒酣，出盼盼以佐欢。欢甚，予因赠诗云：醉
　　娇胜不得，风袅牡丹花。一欢而去，尔后绝不相闻，迨兹仅一纪矣。
　　昨日司勋员外郎张仲素缋之访予，因吟新诗，有燕子楼三首。词甚婉
　　丽，诘其由，为盼盼作也。缋之从事武宁军累年，颇知盼盼始末。云
　　尚书既殁，归葬东洛。而彭城有张氏旧第，第中有小楼名燕子。盼盼
　　念旧爱而不嫁，居是楼十余年，幽独块然，于今尚在。[4869]予爱缋
　　之新咏，感彭城旧游，因同其题，作三绝句。
满窗明月满帘霜，被冷灯残拂卧床。燕子楼中霜月夜，秋来只为一人长。

钿晕罗衫色似烟，几回欲著即潸然。自从不舞霓裳曲，叠在空箱十一年。

今春有客洛阳回，曾到尚书墓上来。见说白杨堪作柱，争教红粉不成灰。

[页]卷,册....[4870]438,13
第777笔
　　　　初贬官过望秦岭（自此后诗江州路上作）　白居易
草草辞家忧后事，迟迟去国问前途。望秦岭上回头立，无限秋风吹白须。
[页]卷,册....[4870]438,13
第778笔
　　　　蓝桥驿见元九诗（诗中云：江陵归时逢春雪。）　白居易
蓝桥春雪君归日，秦岭秋风我去时。每到驿亭先下马，循墙绕柱觅君诗。
[页]卷,册....[4870]438,13
第779笔
　　　　韩公堆寄元九　白居易
韩公堆北涧西头，冷雨凉风拂面秋。努力南行少惆怅，江州犹似胜通州。
[页]卷,册....[4870]438,13
第780笔
　　　　发商州　白居易
商州馆里停三日，待得妻孥相逐行。若比李三犹自胜，儿啼妇哭不闻声。（时李固言新殁。）
[页]卷,册....[4870]438,13
第781笔
　　　　武关南见元九题山石榴花见寄　白居易
往来同路不同时，前后相思两不知。行过关门（一作西）三四里，榴花不见见君诗。
[页]卷,册....[4870]438,13
第782笔
　　　　红鹦鹉（商山路逢）　白居易
安南远进红鹦鹉，色似桃花语似人。文章辩慧皆如此，笼槛何年出得身。
[页]卷,册....[4870]438,13
第783笔
　　　　题四皓庙（一作题商山庙）　白居易
卧逃秦乱起安刘，舒卷如云得自由。若有精灵应笑我，不成一事谪江州。
[页]卷,册....[4871]438,13
第784笔
　　　　罢药　白居易
自学坐禅休服药，从他时复病沈沈。此身不要全彊健，彊健多生人我心。
[页]卷,册....[4871]438,13
第785笔
　　　　白鹭　白居易
人生四十未全衰，我为愁多白发垂。何故水边双白鹭，无愁头上亦垂丝。
[页]卷,册....[4871]438,13
第786笔
　　　　襄阳舟夜（一作中）　白居易
下马襄阳郭，移舟汉阴驿。秋风截江起，寒浪连天白。
本是多愁人，复此风波夕。
[页]卷,册....[4871]438,13
第787笔
　　　　江夜舟行　白居易
烟澹月蒙蒙，舟行夜色中。江铺满槽水，帆展半樯风。
叫曙嗷嗷雁，啼秋唧唧虫。只应催北客，早作白须翁。
[页]卷,册....[4871]438,13
第788笔
　　　　红藤杖　白居易
交亲过浐别，车马到江回。唯有红藤杖，相随万里来。
[页]卷,册....[4871]438,13
第789笔
　　　　江上吟元八绝句　白居易
大江深处月明时，一夜吟君小律诗。应有水仙潜出听，翻将唱作步虚词。
[页]卷,册....[4871]438,13
第790笔
　　　　途中感秋[4871]　白居易
节物行摇落，年颜坐变衰。树初黄叶日，人欲白头时。
乡国程程远，亲朋处处辞。唯残（一作怜）病与老，一步不相离。
[页]卷,册....[4872]438,13
第791笔
　　　　登郢州白雪楼　白居易
白雪楼中一望乡，青山蔟蔟水茫茫。朝来渡口逢京使，说道烟尘近洛阳。（时淮西寇未平。）
[页]卷,册....[4872]438,13
第792笔
　　　　舟夜赠内　白居易
三声猿后垂乡泪，一叶舟中载病身。莫凭水窗南北望，月明月暗总愁人。
[页]卷,册....[4872]438,13
第793笔
　　　　逢旧　白居易
我梳白发添新恨，君扫青蛾减旧容。应被傍人怪惆怅，少年离别老相逢。
[页]卷,册....[4872]438,13
第794笔
　　　　臼口阻风十日　白居易
洪涛白（一作波）浪塞江津，处处邅回事事迍。世上方为失途客，江头又作阻风人。
鱼虾遇雨腥盈鼻，蚊蚋和烟痒满身。老大光阴能几日，等闲臼口坐经旬。
[页]卷,册....[4872]438,13
第795笔
　　　　浦中夜泊　白居易
暗上江堤还独立，水风霜气夜棱棱。回看深浦停舟处，芦荻花中一点灯。
[页]卷,册....[4872]438,13
第796笔
　　　　卢侍御与崔评事为予于黄鹤楼置宴宴罢同望　白居易
江边黄鹤古时楼，劳置华筵待我游。楚思淼茫云水冷，商声清脆管弦秋。
白花浪溅头陀寺，红叶林笼鹦鹉洲。总是平生未行处，醉来堪赏醒堪愁。
[页]卷,册....[4872]438,13
第797笔
　　　　舟中读元九诗　白居易
把君诗卷灯前读，诗尽灯残天未明。眼痛灭灯犹暗（一作暗）坐，逆风吹浪打船声。
[页]卷,册....[4873]438,13
第798笔
　　　　舟行阻风寄李十一舍人　白居易
扁舟厌泊烟波上，轻策闲寻浦屿间。虎蹋青泥稠似印，风吹白浪大于山。
且愁江郡何时到，敢望京都几岁还。今日料君朝退后，迎寒新酎暖开颜。（李十一好小酎酒，故云。）
[页]卷,册....[4873]438,13
第799笔
　　　　雨中题衰柳　白居易
湿屈青条折，寒飘黄叶多。不知秋雨意，更遣欲如何。
[页]卷,册....[4873]438,13
第800笔
　　　　题王处士郊居　白居易
半依云渚半依山，爱此令人不欲还。负郭田园八九顷，向阳茅屋两三间。
寒松纵老风标在，野鹤虽饥饮啄闲。一卧江村来早晚，著书盈帙鬓毛斑。
[页]卷,册....[4873]438,13
第801笔
　　　　岁晚旅望　白居易
朝来暮去星霜换，阴惨阳舒气序牵。万物秋霜能坏色，四时冬日最凋年。
烟波半露新沙地，鸟雀群飞欲雪天。向晚苍苍南北望，穷阴旅（一作离）思两无边。
[页]卷,册....[4873]438,13
第802笔
　　　　晏坐闲吟　白居易
昔为京洛声华客，今作江湖潦（一作老）倒翁。意气销磨群动里，形骸变化百年中。
霜侵残鬓无多黑，酒伴衰颜只暂红。愿学禅门非想定，千愁万念一时空。
[页]卷,册....[4873]438,13
第803笔
　　　　题李山人　白居易
厨无烟火室无妻，篱落萧条屋舍低。每日将何疗饥渴，井华云粉一刀圭。
[页]卷,册....[4874]438,13
第804笔
　　　　读庄子　白居易
去国辞家谪异方，中心自怪少忧伤。为寻庄子知归处，认得无何是本乡。
[页]卷,册....[4874]438,13
第805笔
　　　　江楼偶宴赠同座　白居易
南浦闲行罢，西楼小宴时。望湖凭槛久，待月放杯迟。
江果尝卢橘，山歌听竹枝。相逢且同乐，何必旧相知。
[页]卷,册....[4874]438,13
第806笔
　　　　放言五首（并序）　白居易
　　元九在江陵时，有放言长句诗五首，韵高而体律，意古而词新。予每
　　咏之，甚觉有味。虽前辈深于诗者，未有此作。唯李颀有云：济水自
　　清河自浊，周公大圣接舆狂。斯句近之矣。予出佐浔阳，未届所任。
　　舟中多暇，江上独吟，因缀五篇，以续其意耳。
朝真暮伪何人辨，古往今来底事无。但爱臧（一作庄）生能诈圣，可知宁子解佯愚。
草萤有耀终非火，荷露虽团岂是珠。不取燔柴兼照乘，可怜光彩亦何殊。

世途倚伏都无定，尘纲牵缠卒未休。祸福回还车转毂，荣枯反复手藏钩。
龟灵未免刳肠患，马失应无折足忧。不信君看弈棋者，输赢须待局终头。

赠君一法决狐疑，不用钻龟与祝蓍。试玉要烧三日满，（真玉烧三日不热。）辨材须待七年期。（豫章木生七年而后知。）[4874]
周公恐惧流言后（一作日），王莽谦恭未篡时。向使当初（一作时）身便死，一生真伪复谁知。

谁家第宅成还破，何处亲宾哭复歌。昨日屋头堪炙手，今朝门外好张罗。
北邙未省留闲地，东海何曾有定波。莫笑贱贫夸富贵，共成枯骨两如何。

泰山不要欺毫末，颜子无心羡老彭。松树千年终是朽，槿花一日自为荣。
何须恋世常忧死，亦莫嫌身漫厌生。生去死来都是幻，幻人哀乐系何情。

[页]卷,册....[4875]438,13
第807笔
　　　　岁暮道情二首　白居易
壮日苦曾惊岁月，长年都不惜光阴。为学空门平等法，先齐老少死生心。

半故青衫半白头，雪风吹面上江楼。禅功自见无人觉，合是愁时亦不愁。

[页]卷,册....[4875]438,13
第808笔
　　　　读李杜诗集因题卷后　白居易
翰林江左日，员外剑南时。不得高官职，仍逢苦乱离。
暮年逋客恨，浮世谪仙悲。吟咏留千古，声名动四夷。
文场供秀句，乐府待新词。天意君须会，人间要好诗。（贺监知章目李白为谪仙人。）
[页]卷,册....[4875]438,13
第809笔
　　　　强酒　白居易
若不坐禅销妄想，即须行（一作吟）醉放狂歌。不然秋月春风夜，争那闲思往事何。
[页]卷,册....[4875]438,13
第810笔
　　　　独树浦雨夜寄李六郎中　白居易
忽忆两家同里巷，何曾一处不追随。闲游预算分朝日，静语（一作话）多同待漏时。
花下放狂冲黑饮，灯前起坐彻明棋。可知风雨孤舟夜，芦苇丛中作此诗。
[页]卷,册....[4875]438,13
第811笔
　　　　听崔七妓人筝　白居易
花脸云鬟坐玉楼，十三弦里一时愁。凭君向道休弹去，白尽江州司马头。
[页]卷,册....[4876]438,13
第812笔
　　　　望江州　白居易
江回望见双华表，知是浔阳西郭门。犹去孤舟（一作城）三四里，水烟沙雨欲黄昏。
[页]卷,册....[4876]438,13
第813笔
　　　　初到江州　白居易
浔阳欲到思无穷，庾亮楼南湓口东。树木凋疏山雨后，人家低湿水烟中。
菰蒋𫗪马行无力，芦荻编房卧有风。遥见朱轮来出郭，相迎劳动使君公。
[页]卷,册....[4876]438,13
第814笔
　　　　醉后题李马二妓　白居易
行摇云髻花钿节，应似霓裳趁管弦。艳动舞裙浑是火，愁凝歌黛欲生烟。
有风纵道能回雪，无水何由忽吐莲。疑是两般心未决，雨中神女月中仙。
[页]卷,册....[4876]438,13
第815笔
　　　　卢侍御小妓乞诗座上留赠　白居易
郁今香汗裛歌巾，山石榴花染舞裙。好似文君还对酒，胜于神女不归云。
梦中那及觉时见，宋玉荆王应羡君。
[页]卷,册....[4876]438,13
第816笔
　　　　东南行一百韵寄通州元九侍御澧州李十一舍人果州崔二十二使君开州韦大员外庾三十二补阙杜十四拾遗李二十助教员外宝七校书（元稹集和此诗注内本题末尚有兼投吊席八舍人七字）　白居易
南去经三楚，东来过五湖。山头看候馆，水面问征途。
地远穷江界，天低极（一作接）海隅。飘零同落叶，浩荡似乘桴。
渐觉乡原异，深知土产（一作俗）殊。夷音语嘲，蛮态笑睢盱。
水市通阛阓，烟村混舳舻。吏征渔户税，人纳火田租。
亥日饶虾蟹，寅年足虎䝙。成人男作丱，事（一作似）鬼女为巫。
楼暗攒倡妇，堤长簇贩夫。夜船论铺赁，春酒断缾酤。
见果皆卢橘，闻禽悉鹧鸪。山歌猿独叫，野哭鸟相呼。
岭彻云成栈，江郊水当郛。月移翘柱鹤，风泛飐樯乌。
鼇碍潮无信，蛟惊浪不虞。鼍鸣江擂鼓（一作泉窟室），蜃气海（一作结气）浮图。
树裂山魈穴，沙含水弩枢。喘牛犁紫芋，羸马放青菰。
绣面谁家婢，鸦头几岁奴。泥中采菱芡，烧后拾樵苏。
鼎腻愁烹鳖，盘腥厌脍鲈。钟仪徒恋楚，张翰浪思吴。
气序凉还热，光阴旦复晡。身方逐萍梗，年欲近桑榆。
渭北田园废，江西岁月徂。忆归恒惨澹，怀旧忽踟蹰。
自念咸秦客，尝为邹鲁儒。蕴藏经国术，轻弃度关𦈡。
赋力凌鹦鹉，词锋敌辘轳。战文重掉鞅，射策一弯弧。
崔杜鞭齐下，元韦辔并驱。名声逼（一作敌）扬[4877]马，交分过萧朱。
世务轻摩揣，周行窃觊觎。风云皆会合，雨露各沾濡。
共遇（一作偶）升平代，偏惭固陋躯。承明连夜直，建礼拂晨趋。
美服颁王府，珍羞降御厨。议高通白虎，谏切伏青蒲。
柏殿行陪宴，花楼走看酺。神旗张鸟兽，天籁动笙竽。
戈（一作丸）剑星芒耀，鱼龙电策驱。定场排越伎（一作汉旅），促坐进吴歈。
缥缈疑仙乐，婵娟胜画图。歌鬟低翠羽，舞汗堕红珠。
别选闲游伴，潜招小饮徒。一杯愁已破，三醆气弥粗。
软美仇家酒，幽闲葛氏姝。十千方得斗，二八正当垆。
论笑杓胡律（一作硉），谈怜巩嗫嚅。李酣犹短窦，庾醉更蔫迂。
鞍马呼教住，骰盘喝遣输。长（一作急）驱波卷白，连掷采成卢。（骰盘、卷白波、莫走、鞍马，皆当时酒令。）
筹并频逃席，觥严列（一作别）置盂。满（一作漏）卮那可灌，颓玉不胜扶。
入视中枢草，归乘内厩驹。醉曾冲宰相，骄不揖金吾。
日近恩虽重，云高势却（一作易）孤。翻身落霄汉，失脚倒（一作到）泥涂。
博望移门籍，浔阳佐郡符。（予自太子赞善大夫，出为江州司马。）时情变寒暑，世利算锱铢。
即（一作望）日辞双阙，明朝别九衢。播迁分郡国，次第出京都。（十年春，微之移佐通州。其年秋，予出佐浔阳。明年冬，杓直出牧澧州。崔二十二出牧果州，韦大出牧开州。）
秦岭驰三驿，商山上二邘。（商山险道，中有东西二邘。）岘阳亭寂寞，夏口路崎岖。
大道全生棘，中丁尽执殳。江关未撤警，淮寇尚稽诛。（时淮西未平，路经襄、鄂二州界，所见如此。）
林对东西寺，山分大小姑。（东林、西林寺在庐山北，大姑、小姑在庐山南彭蠡湖中。）庐峰莲刻削，湓浦（一作水）带萦纡。（莲花峰在庐山北，湓水在江城南。何逊诗云：湓城对湓水，湓水萦如带。）
九派吞青草，（浔阳江九派，南通青草、洞庭湖。）孤城覆绿芜。（南方城壁多以草覆。）黄昏钟寂寂，清晓角呜呜。
春色辞门柳，秋声到井梧。残芳悲（一作怨）𫛸𫛞，（音啼泱，见楚词。）暮节感茱萸。
蕊坼金英菊，花飘雪片芦。波红日斜没，沙白月平铺。
几见林抽笋，频惊燕引雏。岁华何倏忽，年少不须臾。
眇默思千古，苍茫想八区。孔穷缘底事，颜夭有何辜。
龙智（一作圣）犹经（一[4878]作遭）醢，龟灵未免刳。穷通应已定，圣哲不能逾（一作逾）。
况我身谋（一作谋生）拙，逢他厄运拘。漂流随（一作从）大海，锤锻任洪𬬻。
险阻尝之矣，栖迟命也夫。沈冥消意气，穷饿耗肌肤。
防瘴和残药，迎寒补旧襦。书床鸣蟋蟀，琴匣网蜘蛛。
贫室（一作活）如悬磐，端忧剧守株。时遭人指点（一作客答难），数被鬼揶揄。
兀兀都疑梦，昏昏半是（一作似）愚。女惊朝不起，妻怪夜长吁。
万里抛（一作离）朋侣（一作执），三年隔友于。自然悲聚散，不是恨荣枯。
去夏微之疟，今春席八殂。天涯书达否，泉下哭知无。（去年闻元九瘴疟，书去竟未报。今春闻席八殁，久与还往，能无恸哭。）
谩写诗盈卷（一作轴），空盛酒满壶。只添新怅望，岂复旧欢娱。
壮志因愁灭，衰容与病俱。相逢应不识，满颔白髭须。
[页]卷,册....[4879]439,13
第817笔
　　　　谪居　白居易
面瘦头斑四十四，远谪江州为郡吏。逢时弃置从不才，未老衰羸为何事。
火烧寒涧松为烬，霜降春林花委地。遭时荣悴一时间，岂是昭昭上天意。
[页]卷,册....[4879]439,13
第818笔
　　　　初到江州寄翰林张李杜三学士　白居易
早攀霄汉上天衢，晚落风波委世途。雨露施恩无厚薄，蓬蒿随分有荣枯。
伤禽侧翅惊弓箭，老妇低颜事舅姑。碧落三仙曾识面，年深记得姓名无。
[页]卷,册....[4879]439,13
第819笔
　　　　庾楼晓望　白居易
独凭朱槛立凌晨，山色初明水色新。竹雾晓笼衔岭月，苹风暖送过江春。
子城阴处犹残雪，衙鼓声前未有尘。三百年来庾楼上，曾经多少望乡人。
[页]卷,册....[4879]439,13
第820笔
　　　　宿西林寺　白居易
木落天晴山翠开，爱山骑马入山来。心知不及柴桑令，一宿西林便却（一作欲）回。（柴桑令，刘遗民也。）
[页]卷,册....[4880]439,13
第821笔
　　　　江楼宴别　白居易
楼中别曲催离酌，灯下红裙间绿袍。缥缈楚风罗绮薄，铮𫓩越调管弦高。
寒流带月澄如镜，夕吹和霜利似刀。尊酒未空欢未尽，舞腰歌袖莫辞劳。
[页]卷,册....[4880]439,13
第822笔
　　　　题山石榴花　白居易
一丛千朵压阑干，剪碎红绡却作团。风袅舞腰香不尽，露销妆脸泪新（一作初）干。
蔷薇带刺攀应懒，菡萏生泥玩亦难。争及此花檐户下，任人采弄尽人看。
[页]卷,册....[4880]439,13
第823笔
　　　　代春赠　白居易
山吐晴岚（一作峰）水放光，辛夷花白柳梢黄。但知莫作江西意，风景何曾异帝乡。
[页]卷,册....[4880]439,13
第824笔
　　　　答春　白居易
草烟低重水花明，从道风光似帝京。其奈山猿江上叫，故乡无比断肠声。
[页]卷,册....[4880]439,13
第825笔
　　　　樱桃花下叹白发　白居易
逐处花皆好，随年貌自衰。红樱满眼日，白发半头时。
倚树无言久，攀条欲放迟。临风两堪叹，如雪复如丝。
[页]卷,册....[4880]439,13
第826笔
　　　　惜落花赠崔二十四[4880]　白居易
漠漠纷纷不奈何，狂风急雨两相和。晚来怅望君知否，枝上稀疏地上多。
[页]卷,册....[4881]439,13
第827笔
　　　　移山樱桃　白居易
亦知官舍非吾宅，且𣃁山樱满院栽。上佐近来多五考，少应四度见花开。
[页]卷,册....[4881]439,13
第828笔
　　　　官舍闲题　白居易
职散优闲地，身慵老大时。送春唯有酒，销日不过棋。
禄米麞牙稻，园蔬鸭脚葵。饱餐仍晏起，余暇弄龟儿。（龟儿即小侄名。）
[页]卷,册....[4881]439,13
第829笔
　　　　晚春登大云寺南楼赠常禅师　白居易
花尽头新白，登楼意若何。岁时春日少，世界苦人多。
愁醉非因酒，悲吟不是歌。求师治此病，唯劝读楞伽。
[页]卷,册....[4881]439,13
第830笔
　　　　北楼送客归上都　白居易
凭高眺（一作送）远一凄凄，却下朱阑即解（一作手共）携。京路人归天直北，江楼客散日平西。
长津欲度回渡尾，残酒重倾簇马蹄。不独别君须强饮，穷愁自要醉如泥。
[页]卷,册....[4881]439,13
第831笔
　　　　北亭招客　白居易
疏散郡丞同野客，幽闲官舍抵山家。春风北户千茎竹，晚日东园一树花。
小醆吹醅尝冷酒，深炉敲火炙新茶。能来尽日观（一作宫）棋否，太守知慵放晚衙。
[页]卷,册....[4881]439,13
第832笔
　　　　宿西林寺早赴东林满上人之会因寄崔二十二员外[4881]　白居易
谪辞魏阙鹓鸾隔，老入庐山麋鹿随。薄雾萧条投寺宿，凌晨清净与僧期。
双林我起闻钟后，只日君趋入阁时。鹏鷃高低分皆定，莫劳心力远相思。
[页]卷,册....[4882]439,13
第833笔
　　　　游宝称寺　白居易
竹寺初晴日，花塘欲晓（一作晚）春。野猿疑弄客，山鸟似呼人。
酒嫩倾金液，茶新碾玉尘。可怜幽静地，堪寄老慵身。
[页]卷,册....[4882]439,13
第834笔
　　　　早春闻提壶鸟因题邻家　白居易
厌听秋猿催下泪，喜闻春鸟劝提壶。谁家红树先花发，何处青楼有酒酤。
进士豪寻静尽，拾遗风采近都无。欲期明日东邻醉，变作腾腾一俗夫。
[页]卷,册....[4882]439,13
第835笔
　　　　见紫薇花忆微之　白居易
一丛暗澹将何比，浅碧笼裙衬紫巾。除却微之见应爱，人间少有别（一作惜）花人。
[页]卷,册....[4882]439,13
第836笔
　　　　蔷薇花一丛独死不知其故因有是篇　白居易
柯条未尝损，根不曾移。同类今齐茂，孤芳忽独萎。
仍怜委地日，正是带花时。碎碧初凋叶，燋红尚恋枝。
乾坤无厚薄，草木自荣衰。欲问因何事，春风亦不知。
[页]卷,册....[4882]439,13
第837笔
　　　　湖亭望水　白居易
久雨南湖涨，新晴北客过。日沈红有影，风定绿无波。
岸没闾阎少，滩平船舫多。可怜心赏处，其奈独游何。
[页]卷,册....[4882]439,13
第838笔
　　　　闲游　白居易
外事因慵废，中怀与静期。寻泉上山远，看笋出林迟。
白石磨樵斧，青竿理钓丝。澄清深浅好，最爱夕阳时。
[页]卷,册....[4883]439,13
第839笔
　　　　忆微之伤仲远（李三仲远去年春丧）　白居易
幽独辞群久，漂流去国赊。只将琴作伴，唯以酒为家。
感逝因看水，伤离为见花。李三埋地底，元九谪天涯。
举眼青云远，回头白日斜。可能胜贾谊，犹自滞长沙。
[页]卷,册....[4883]439,13
第840笔
　　　　过郑处士　白居易
闻道移居村坞间，竹林多处独开关。故来不是求他事，暂借南亭一望山。
[页]卷,册....[4883]439,13
第841笔
　　　　霖雨苦多江湖暴涨块然独望因题北亭　白居易
自作浔阳客，无如苦雨何。阴昏晴日少，闲闷睡时多。
湖阔将天合，云低与水和。篱根舟子语，巷口钓人歌。
雾岛沈黄气，风帆蹙白波。门前车马道，一宿变江河。
[页]卷,册....[4883]439,13
第842笔
　　　　春末夏初闲游江郭二首　白居易
闲出乘轻屐，徐行蹋软沙。观鱼傍湓浦，看竹入杨家。（湓浦多鱼，浦西有杨侍郎宅，多好竹。）
林迸穿篱笋，藤飘落水花。雨埋钓舟小，风飏酒旗斜。
嫩剥青菱角，浓煎白茗芽。淹留不知夕，城树欲栖鸦。

柳影繁初合，莺声涩渐稀。早梅迎夏结，残絮送春飞。
西日韶光尽，南风暑气微。展张新小簟，熨帖旧生衣。
绿蚁杯香嫩，红丝脍缕肥。故园无此味，何必苦思归。

[页]卷,册....[4883]439,13
第843笔
　　　　红藤杖（杖出南蛮）　白居易
南诏红藤杖，西江白首人。时时携步月，处处把寻春。
劲健孤茎直，疏圆六节匀。火山生处远，泸水洗来新。
粗细才盈手，高低仅过身。天边望乡客，何日拄归秦。
[页]卷,册....[4884]439,13
第844笔
　　　　风雨中寻李十一因题船上　白居易
匹马来郊外，扁舟在水滨。可怜冲雨客，来访阻风人。
小榼酤清醑，行厨煮白鳞。停杯看柳色，各忆故园春。
[页]卷,册....[4884]439,13
第845笔
　　　　题庐山山下汤泉　白居易
一眼汤泉流向东，浸泥烧草煖无功。骊山温水因何事，流入金铺玉甃中。
[页]卷,册....[4884]439,13
第846笔
　　　　寄蕲州簟与元九因题六韵（时元九鳏居）　白居易
笛竹出蕲春，霜刀劈翠筠。织成双锁簟，寄与独眠人。
卷作筒中信（一作布），舒为席上珍。滑如铺薤叶，冷似卧龙鳞。
清润宜乘露，鲜华不受尘。通州炎瘴地，此物最关身。
[页]卷,册....[4884]439,13
第847笔
　　　　秋热　白居易
西江风候接南威，暑气长多秋（一作风）气微。犹道江州最凉冷，至今九月著生衣。
[页]卷,册....[4884]439,13
第848笔
　　　　题元八谿居　白居易
溪岚漠漠树重重，水槛山窗次第逢。晚叶尚开红踯躅，秋芳（一作房）初结白芙蓉。
声来枕上千年鹤，影落杯中五老峰。更愧殷勤留客意，鱼鲜饭细酒香浓。
[页]卷,册....[4884]439,13
第849笔
　　　　晚出西郊　白居易
散吏闻如客，贫州冷似村。早凉湖北岸，残照郭西门。
懒镊从须白，休治（一作医）任眼昏。老来何所用，少兴不多言。
[页]卷,册....[4885]439,13
第850笔
　　　　阶下莲　白居易
叶展影翻当砌月，花开香散入帘风。不如种在天池上，犹胜生于野水中。
[页]卷,册....[4885]439,13
第851笔
　　　　端居咏怀　白居易
贾生俟罪心相似，张翰思归事不如。斜日早知惊𫛳鸟，秋风悔不忆鲈鱼。
胸襟曾贮匡时策，怀袖犹残谏猎书。从此万缘都摆落，欲携妻子买山居。
[页]卷,册....[4885]439,13
第852笔
　　　　夜宿江浦闻元八改官因寄此什　白居易
君游丹陛已三迁，我泛沧浪欲（一作亦）二年。剑佩晓趋双凤阙，烟波夜宿一渔船。
交亲尽在青云上，乡国遥抛白日边。若报生涯应笑杀，结茅栽芋种畬田。
[页]卷,册....[4885]439,13
第853笔
　　　　百花亭　白居易
朱槛在空虚，凉风八月初。山形如岘首，江色似桐庐。
佛寺乘船入，人家枕水居。高亭仍有月，今夜宿何如。
[页]卷,册....[4885]439,13
第854笔
　　　　江楼早秋　白居易
南国虽多热，秋来亦不迟。湖光朝霁后，竹气晚凉时。
楼阁宜佳客，江山入好诗。清风水苹叶，白露木兰[4885]枝。
欲作云泉计，须营伏腊资。匡庐一步地，官满更何之。
[页]卷,册....[4886]439,13
第855笔
　　　　送客之湖南　白居易
年年渐见南方物，事事堪伤北客情。山鬼趫跳唯一足，峡猿哀怨过三声。
帆开青草湖中去，衣湿黄梅雨里行。别后双鱼难定寄（一作定难觅），近来潮不到湓城。
[页]卷,册....[4886]439,13
第856笔
　　　　百花亭晚望夜归　白居易
百花亭上晚裴回，云影阴晴掩复开。日色悠扬映山尽，雨声萧飒渡江来。
鬓毛遇病双如雪，心绪逢秋一似灰。向夜欲归愁未了，满湖明月小船回。
[页]卷,册....[4886]439,13
第857笔
　　　　西楼　白居易
小郡大江边，危楼夕照前。青芜卑湿地，白露泬寥天。
乡国此时阻，家书何处传。仍闻陈蔡戍，转战已三年。
[页]卷,册....[4886]439,13
第858笔
　　　　寻李道士山居兼呈元明府　白居易
尽日行还歇，迟迟独上山。攀藤老筋力，照水病容颜。
陶巷招居住，茅家许往还。饱谙荣辱事，无意恋人间。
[页]卷,册....[4886]439,13
第859笔
　　　　四十五　白居易
行年四十五，两鬓半苍苍。清瘦诗成癖，粗豪酒放狂。
老来尤委命，安处即为乡。或拟庐山下，来春结草堂。
[页]卷,册....[4886]439,13
第860笔
　　　　寄李相公崔侍郎钱舍人　白居易
曾陪鹤驭两三仙，亲侍龙舆四五年。天上欢华（一作娱）春有限，世间漂泊海无边。
荣枯事过都成梦，忧喜心（一作情）忘便是禅。官满更归何处去，香炉峰在宅门前。
[页]卷,册....[4887]439,13
第861笔
　　　　厅前桂　白居易
天台岭上凌霜树，司马厅前委地丛。一种不生明月里，山中犹教胜尘中。
[页]卷,册....[4887]439,13
第862笔
　　　　寻王道士药堂因有题赠　白居易
行行觅路缘松峤，步步寻花到杏坛。白石先生小有洞，黄芽姹女大还丹。
常悲东郭千家冢，欲乞西山五色丸。但恐长生须有籍，仙台试为检名看。
[页]卷,册....[4887]439,13
第863笔
　　　　秋晚　白居易
篱菊花稀砌桐落，树阴离离日色薄。单幕疏帘贫寂寞，凉风冷露秋萧索。
光阴流转忽已晚，颜色凋残不如昨。莱妻卧病月明时，不捣寒衣空捣药。
[页]卷,册....[4887]439,13
第864笔
　　　　南浦岁暮对酒送王十五归京　白居易
腊后冰生覆湓水，夜来云暗失庐山。风飘细雪落如米，索索萧萧芦苇间。
此地二年留我住，今朝一酌送君还。相看渐老无过醉，聚散穷通总是闲。
[页]卷,册....[4887]439,13
第865笔
　　　　除夜　白居易
薄晚支颐坐，中宵枕臂眠。一从身去国，再见日周天。
老度江南岁，春抛渭北田。浔阳来早晚，明日是三[4887]年。
[页]卷,册....[4888]439,13
第866笔
　　　　闻李十一出牧澧州崔二十二出牧果州因寄绝句　白居易
平生相见即眉开，静念无如李与崔。各是天涯为刺史，缘何不觅九江来。
[页]卷,册....[4888]439,13
第867笔
　　　　元和十三（当作二）年淮寇未平诏停岁仗愤然有感率尔成章　白居易
闻停岁仗轸皇情，应为淮西寇未平。不分气从歌里发，无明心向酒中生。
愚计忽思飞短檄，狂心便欲请长缨。从来妄动多如此，自笑何曾得事成。
[页]卷,册....[4888]439,13
第868笔
　　　　庾楼新岁　白居易
岁时销旅貌，风景触乡愁。牢落江湖意，新年上庾楼。
[页]卷,册....[4888]439,13
第869笔
　　　　上香炉峰　白居易
倚石攀萝歇病身，青筇竹仗白纱巾。他时画出庐山障，便是香炉峰上人。
[页]卷,册....[4888]439,13
第870笔
　　　　忆微之　白居易
与君何日出屯蒙，鱼恋江湖鸟厌笼。分手各抛沧海畔，折腰俱老绿衫中。
三年隔阔音尘断，两地飘零气味同。又被新年劝相忆，柳条黄软欲春风。
[页]卷,册....[4888]439,13
第871笔
　　　　雨夜赠元十八　白居易
卑湿沙头宅，连阴雨夜天。共听檐溜滴，心事两悠然。
把酒循环饮，移床曲尺眠。莫言非故旧，相识已三年。
[页]卷,册....[4888]439,13
第872笔
　　　　寒食江畔　白居易
草香沙暖水云晴，风景令人忆帝京。还似往年春气味，不宜今日病心情。
开莺树下沈吟立，信马江头取次行。忽见紫桐花怅望，下邽明日是清明。
[页]卷,册....[4889]439,13
第873笔
　　　　三月三日登庾楼寄庾三十二　白居易
三日欢游辞曲水，二年愁卧在长沙。每登高处长相忆，何况兹楼属庾家。
[页]卷,册....[4889]439,13
第874笔
　　　　闻李六景俭自河东令授唐邓行军司马以诗贺之　白居易
谁能淮上静风波，闻道河东应此科。不独文词供奏记，定将谈笑解兵戈。
泥埋剑戟终难久，水借蛟龙可在多。四十著绯军司马，男儿官职未蹉跎。
[页]卷,册....[4889]439,13
第875笔
　　　　石榴树（一作石楠树）　白居易
可怜颜色好阴凉，叶翦红牋花扑霜。繖盖低垂金翡翠，熏笼乱搭绣衣裳。
春芽细炷千灯燄，夏蕊浓焚百〔和〕（合）香。见说上林无此树，只教桃柳（一作李）占年芳。
[页]卷,册....[4889]439,13
第876笔
　　　　大林寺桃花　白居易
人间四月芳菲尽，山寺桃花始盛开。长恨春归无觅处，不知转入此中来。
[页]卷,册....[4889]439,13
第877笔
　　　　咏怀　白居易
自从委顺任浮沈，渐觉（一作学）年多功用深。面上减（一作灭）除忧喜色，胸中消尽是非心。
妻儿不问唯耽酒，冠盖皆慵只抱琴。长笑灵均不知命，江蓠丛畔苦悲吟。
[页]卷,册....[4889]439,13
第878笔
　　　　早发楚城驿　白居易
雨过尘埃灭，沿江道径平。月乘残夜出，人趁早凉行。
寂历闲吟动，冥蒙暗思生。荷塘翻露气，稻垄泻泉声。
宿犬闻铃起，栖禽见火惊。眬眬烟树色，十里始天明。
[页]卷,册....[4890]439,13
第879笔
　　　　箬岘东池　白居易
箬岘亭东有小池，早荷新荇绿参差。中宵把火行人发，惊起双栖白鹭鸶。
[页]卷,册....[4890]439,13
第880笔
　　　　建昌江　白居易
建昌江水县门前，立马教人唤渡船。忽似往年归蔡渡，草风沙雨渭河边。
[页]卷,册....[4890]439,13
第881笔
　　　　哭徒弟　白居易
伤心一尉便终身，叔母年高新妇贫。一片绿衫消不得，腰金拖紫是何人。
[页]卷,册....[4890]439,13
第882笔
　　　　香炉峰下新卜山居草堂初成偶题东壁　白居易
五架三间新草堂，石阶桂柱竹编墙。南檐纳日冬天暖，北户迎风夏月凉。
洒砌飞泉才有点，拂窗斜竹不成行。来春更葺东厢屋，纸阁芦帘著孟光。
[页]卷,册....[4890]439,13
第883笔
　　　　重题　白居易
喜入山林初息影，厌趋朝市久劳生。早年薄有烟霞志，岁晚深谙世俗情。
已许虎溪云里卧，不争龙尾道前行。从兹耳界应清净，免见啾啾毁誉声。

长松树下小溪头，班鹿胎巾白布裘。药圃茶园为产业，野麋林鹤是交游。
云生涧户衣裳润，岚隐山厨火[4890]烛幽。最爱一泉新引得，清冷屈曲绕阶流。

日高睡足犹慵起，小阁重衾（一作裘）不怕寒。遗爱寺钟（一作泉）欹枕听，香炉峰雪拨帘看。
匡庐便是逃名地，司马仍为送老官。心泰身宁是归处，故乡何（一作可）独在长安。

宦途自此心长别，世事从今口不言。岂止形骸同土木，兼将寿夭任乾坤。
胸中壮气犹须遣，身外浮荣（一作云）何足论。还有一条遗恨事，高家门馆未酬恩。

[页]卷,册....[4891]439,13
第884笔
　　　　山中问月　白居易
为问长安月，谁教不相（思必切，一作暂。）离。昔随飞盖处，今照入山时。
借助秋怀旷，留连夜卧迟。如归旧乡国，似对好亲知。
松下行为伴，谿头坐有期。千岩将万壑，无处不相随。
[页]卷,册....[4891]439,13
第885笔
　　　　正月十五日夜东林寺学禅偶怀蓝田杨主簿因呈智禅师　白居易
新年三五东林夕，星汉迢迢（一作遥）钟梵迟。花县当君行乐夜，松房是我坐禅时。
忽看月满还相忆，始叹春来自不知。不觉定中微念起，明朝更问雁门师。
[页]卷,册....[4891]439,13
第886笔
　　　　临水坐　白居易
昔为东掖垣中客，今作西方社内人。手把杨枝临水坐，闲思往事似前身。
[页]卷,册....[4891]439,13
第887笔
　　　　山居　白居易
山斋方独往，尘事莫相仍。蓝舆辞鞍马，缁徒换友朋。
朝餐唯药菜，夜伴只纱灯。除却青衫在，其余便是僧。
[页]卷,册....[4891]439,13
第888笔
　　　　遗爱寺　白居易
弄日（一作石）临谿坐，寻花绕寺行。时时闻鸟语，处处是泉声。
[页]卷,册....[4892]439,13
第889笔
　　　　山中与元九书因题书后　白居易
忆昔封书与君夜，金銮殿后欲明天。今夜封书在何处，庐山庵里晚（一作晓）灯前。
笼鸟槛猿俱未死，人间相见是何年。
[页]卷,册....[4892]439,13
第890笔
　　　　黄石岩下作　白居易
久别鹓鸾侣，深随鸟兽群。教他远亲故，何处觅知闻。
昔日青云意，今移向白云。
[页]卷,册....[4892]439,13
第891笔
　　　　戏赠李十三判官　白居易
垂鞭相送醉醺醺，遥见庐山指似君。想君初觉从军乐，未爱香炉峰上云。
[页]卷,册....[4892]439,13
第892笔
　　　　醉中戏赠郑使君（时使君先归，留妓乐重饮。）　白居易
密座移红毯，酡颜照渌杯。双娥留且住，五马任先回。
醉耳歌催眠，愁眉笑引开。平生少年兴，临老暂重来。
[页]卷,册....[4892]439,13
第893笔
　　　　江亭夕望　白居易
凭高望远思悠哉，晚上江亭夜未回。日欲没时红浪沸，月初生处白烟开。
辞枝雪蕊将春去，满镊霜毛送老来。争敢三年作归计，心知不及贾生才。
[页]卷,册....[4892]439,13
第894笔
　　　　酬元员外三月三十日慈恩寺相忆见寄[4892]　白居易
怅望慈恩三月尽，紫桐花落鸟关关。诚知曲水春相忆，其奈长沙老未还。
赤岭猿声催白首，黄茅瘴色换朱颜。谁言南国无霜雪，尽在愁人鬓发间。
[页]卷,册....[4893]439,13
第895笔
　　　　偶然二首　白居易
楚怀邪乱灵均直，放弃合宜何恻恻。汉文明圣贾生贤，谪向长沙堪叹息。
人事多端何足怪，天文至信犹差忒。月离于毕合滂沱，有时不雨何能测。

火发城头鱼水里，救火竭池鱼失水。乘龙藏在牛〔领〕（岭）中，雷击龙来牛枉死。
人道蓍神龟骨灵（一作圣），试卜鱼牛那至此。六十四卦七十钻，毕竟不能知所以。

[页]卷,册....[4893]439,13
第896笔
　　　　中秋月（一作秋月）　白居易
万里清光不可思，添愁益（一作足）恨绕天涯。谁人陇外久征戍，何处庭前新别离。
失宠故姬归院夜，没蕃老将上楼时。照他几许人肠断，玉兔银蟾远不知。
[页]卷,册....[4893]439,13
第897笔
　　　　谢李六郎中寄新蜀茶　白居易
故情周匝向交亲，新茗分张及病身。红纸一封书后信，绿芽十片火前春。
汤添勺水煎鱼眼，末下刀圭搅曲尘。不寄他人先寄我，应缘我是别茶人。
[页]卷,册....[4893]439,13
第898笔
　　　　携诸山客同上香炉峰遇雨而还沾濡狼籍互相笑谑题此解嘲　白居易
萧洒登山去，龙钟遇雨回。磴危攀薜荔，石滑践莓苔。
袜污君相谑，鞋穿我自咍。莫欺泥土脚，曾蹋玉阶来。
[页]卷,册....[4893]439,13
第899笔
　　　　彭蠡湖晚归　白居易
彭蠡湖天晚，桃花水气春。鸟飞千白点，日没半红轮。
何必为迁客，无劳是病身。何来临此望，少有不愁人。
[页]卷,册....[4894]439,13
第900笔
　　　　酬赠李炼师见招　白居易
几年司谏直承明，今日求真礼上清。曾犯龙鳞容不死，欲骑鹤背觅长生。
刘纲有妇仙同得，伯道无儿累更轻。若许移家相近住，便驱鸡犬上层城。
[页]卷,册....[4894]439,13
第901笔
　　　　西河雨夜送客　白居易
云黑雨翛翛，江昏水暗流。有风催解缆，无月伴登楼。
酒罢无多兴，帆开不少留。唯看一点火，遥认是行舟。
[页]卷,册....[4894]439,13
第902笔
　　　　登西楼忆行简　白居易
每因楼上西南望，始觉人间道路长。碍日暮山青蔟蔟，漫天秋水白茫茫。
风波不见三年面，书信难传万里肠。早晚东归来下峡，稳乘船舫过瞿唐。
[页]卷,册....[4894]439,13
第903笔
　　　　罗子　白居易
有女名罗子，生来才两春。我今年已长，日夜二毛新。
顾念娇啼面，思量老病身。直应头似雪，始得见成人。
[页]卷,册....[4894]439,13
第904笔
　　　　读僧灵彻诗[4894]　白居易
东林寺里西廊下，石片镌题数（一作四）首诗。言句怪来还校别，看名知是老汤师。
[页]卷,册....[4895]439,13
第905笔
　　　　听李士良琵琶（人各赋二十八字）　白居易
声似胡儿弹舌语，愁如塞月恨边云。闲人暂听犹眉敛，可使和蕃公主闻。
[页]卷,册....[4895]439,13
第906笔
　　　　昭君怨　白居易
明妃风貌最娉婷，合在椒房应四星。只得当（一作长）年备宫掖，何曾专夜凤帏屏。
见疏从道迷图画，知屈那教配虏庭。自是君恩薄如纸（一作命卑如纸薄），不须一向恨丹青。
[页]卷,册....[4895]439,13
第907笔
　　　　闲吟　白居易
自从苦学空门法，销尽平生种种心。唯有诗魔降未得，每逢风月一闲吟。
[页]卷,册....[4895]439,13
第908笔
　　　　戏问山石榴　白居易
小树山榴近砌栽，半含红萼带花来。争知司马夫人妒，移到庭前便不开。
[页]卷,册....[4895]439,13
第909笔
　　　　编集拙诗成一十五卷因题卷末戏赠元九李二十　白居易
一编长恨有风情，十首秦吟近正声。每被老元偷格律，（元九向江陵日，尝以拙诗一轴赠行，自后格变。）苦教短李伏歌行。（李二十常自负歌行，近见予乐府五十首，默然心伏。）
世间富贵应无分，身后文章合有名。莫怪气粗言语大，新排十五卷诗成。
[页]卷,册....[4895]439,13
第910笔
　　　　湖上闲望　白居易
藤花浪拂（一作沸）紫茸条，菰叶风翻（一作飘）绿剪刀。闲弄水芳生楚思，时时合眼咏离骚。
[页]卷,册....[4895]439,13
第911笔
　　　　江南谪居十韵　白居易
自哂沈冥客，曾为献纳臣。壮心徒许国，薄命不如人。
才展凌云翅，俄成失水鳞。葵枯犹向日，蓬断即（一作欲）辞春。
泽畔长愁地，天边欲老身。萧条残活计，冷落旧交亲。
草合门无径，烟消甑有尘。忧方知酒圣，贫始觉钱神。
虎尾难容足，羊肠易覆轮。行藏与通塞，一切任陶钧。
[页]卷,册....[4896]440,13
第912笔
　　　　江楼夜吟元九律诗成三十韵　白居易
昨夜江楼上，吟君数十篇。词飘朱槛底，韵堕渌江前。
清楚音谐律，精微思入玄。收将白雪丽，夺尽碧云妍。
寸截金为句，双雕玉作联。八风凄间发，五彩烂相宣。
冰扣声声冷，珠排字字圆。文头交比绣，筋骨软于绵。
澒涌同波浪，铮𫓩过管弦。醴泉流出地，钧乐下从天。
神鬼闻如泣，鱼龙听似禅。星回疑聚集（一作散），月落为留连。
雁感无鸣者，猿愁亦消然。交流迁客泪，停住贾人船。
暗被歌姬乞，潜闻思妇传。斜行题粉壁，短卷写红笺。
肉味经时忘，头风当日痊。老张知定伏，短李爱应颠。（张十八籍、李二十绅皆攻律诗，故云。）
道屈才方振，身闲叶始专。天教声烜赫，理合命迍邅。
顾我文章劣，知他气力全。工夫虽共到，巧拙尚相悬。
各有诗千首，俱抛海一边。白头吟处变，青眼望中穿。
酬答朝妨食，披寻夜废眠。老偿文债负，宿结字因缘。[4896]
每叹陈夫子，（陈子昂著感遇诗，称于世。）常嗟李谪仙。（贺知章谓李白为谪仙人。）名高折人爵，思苦减天年。（李竟无官，陈亦早夭。）
不得当时遇，空令后代怜。相悲今若此，湓浦与通川。
[页]卷,册....[4897]440,13
第913笔
　　　　　浔阳岁晚寄元八郎中庾三十二员外　白居易
阅水年将暮，烧金道未成。丹砂不肯死，白发自（一作事）须生。
病肺惭杯满，衰颜忌镜明。春深旧乡梦，岁晚故交情。
一别浮云散，双瞻列宿荣。螭头阶下立，龙尾道前行。
封事频闻奏，除书数见名。虚怀事僚友，平步取公卿。
漏尽鸡人报，朝回幼女（一作女使）迎。可怜白司马，老大在湓城。
[页]卷,册....[4897]440,13
第914笔
　　　　元九以绿丝布白轻褣（一作容）见寄制成衣服以诗报知　白居易
绿丝文布素轻褣（一作容），珍重京华手自封。贫友远劳君寄附，病妻亲为我裁缝。
袴花白似秋云薄，衫色青于春草浓。欲著却休知不称，折腰无复旧形容。
[页]卷,册....[4897]440,13
第915笔
　　　　清明日送韦侍御（一作郎）贬虔州　白居易
寂寞清明日，萧条司马家。留饧和冷粥，出火煮新茶。
欲别能无酒，相留亦有花。南迁更何处，此地已天涯。
[页]卷,册....[4897]440,13
第916笔
　　　　九江春望　白居易
淼茫积水非吾土，飘泊浮萍自我身。身外信缘为活计，眼前随事觅交亲。
𬬻烟岂异终南色，湓草宁殊渭北春。此地何妨便终老，譬（一作匹）如元是九江人。（香𬬻峰上多烟，湓水岸边足草，因而记之。）
[页]卷,册....[4897]440,13
第917笔
　　　　晚题东林寺双池[4897]　白居易
向晚双池好，初晴百物新。褭枝翻翠羽，溅水跃红鳞。
萍泛同游子，莲开当丽人。临流一惆怅，还忆曲江春。
[页]卷,册....[4898]440,13
第918笔
　　　　赠内子　白居易
白发长兴叹，青娥亦伴愁。寒衣补灯下，小女戏床头。
暗澹屏帏故，凄凉枕席秋。贫中有等级，犹胜嫁黔娄。
[页]卷,册....[4898]440,13
第919笔
　　　　送客春游岭南二十韵（因叙岭南方物以谕之，并拟微之送崔二十二之作）　白居易
已讶游何远，仍嗟别太频。离容君蹙促，赠语我殷勤。
迢递天南面，苍茫海北漘。诃陵国分界，交趾郡为邻。
蓊郁三光晦，温暾四气匀。阴晴变寒暑，昏晓错星辰。
瘴地难为老，蛮陬不易驯。土民稀白首，洞主尽黄巾。
战舰犹惊浪，戎车未息尘。（时黄家贼方动。）红旗围卉服，紫绶裹文身。
面苦桄榔裛（一作制），浆酸橄榄新。牙樯迎海舶，铜鼓赛江神。
不冻贪泉暖，无霜毒草春。云烟蟒蛇气，刀剑鳄鱼鳞。
路足羁栖客，官多谪逐臣。天黄生飓母，（飓母如断虹，欲大风即见。）雨黑长枫人。（枫人因夜雷雨辄暗长数丈。）
回使先传语，征轩早返轮。须防杯里蛊，（南方蛊毒多置酒中。）莫爱橐中珍。
北与南殊俗，身将货孰亲。尝闻君子诫，忧道不忧贫。
[页]卷,册....[4898]440,13
第920笔
　　　　自题　白居易
功名宿昔人多许，宠辱斯须自不如。一旦失恩先左降，三年随例未量移。
马头觅角生何日，石火敲光住几时。前事是身俱若此，空门不去欲何之。
[页]卷,册....[4898]440,13
第921笔
　　　　自悲[4898]　白居易
火宅煎熬地，霜松摧折身。因知群动内，易死不过人。
[页]卷,册....[4899]440,13
第922笔
　　　　寻郭道士不遇　白居易
郡中乞假来相访，洞里朝元去不逢。看院祗留双白鹤，入门唯见一青松。
药炉有火丹应伏，云碓无人水自舂。（庐山中云母多，故以水碓捣炼，俗呼为云碓。）欲问参同契中事，更期何日得从容。（一作未知何日得相从。）
[页]卷,册....[4899]440,13
第923笔
　　　　浔阳春三题（元和十二年作）　春生　白居易
春生何处暗周游，海角天涯遍始休。先遣和风报消息，续教啼鸟说来由。
展张草色长河畔，点缀花房小树头。若到故园应觅我，为传沦落在江州。
[页]卷,册....[4899]440,13
第924笔
　　　　浔阳春三题　春来　白居易
春来触地故乡情，忽见风光忆两京。金谷蹋花香骑入，曲江碾草钿车行。
谁家绿酒欢连夜，何处红楼睡失明。独有不眠不醉客，经春冷坐古湓城。
[页]卷,册....[4899]440,13
第925笔
　　　　浔阳春三题　春去　白居易
一从泽畔为迁客，两度江头送暮春。白发更添今日鬓，青衫不改去年身。
百川未有回流水，一老终无却少人。四十六时三月尽，送春争得不殷勤。
[页]卷,册....[4899]440,13
第926笔
　　　　梦微之（十二年八月二十日夜）　白居易
晨起临风一惆怅，通川湓水断相闻。不知忆我因何事，昨夜三回（一作更）梦见君。
[页]卷,册....[4899]440,13
第927笔
　　　　赠韦炼师　白居易
浔阳迁客为居士，身似浮云心似灰。上界女仙无嗜欲，何因相顾两裴回。
共疑过去人间世，曾作谁家夫妇来。
[页]卷,册....[4900]440,13
第928笔
　　　　问刘十九　白居易
绿螘新醅酒，红泥小火垆。晚来天欲雪，能饮一杯无。
[页]卷,册....[4900]440,13
第929笔
　　　　得行简书闻欲下峡先以诗寄　白居易
朝来又得东川信，欲取春初发梓州。书报九江闻暂喜，路经三峡想还愁。
潇湘瘴雾加餐饭，滟滪惊波稳泊舟。欲寄两行迎尔泪，长江不肯向西流。
[页]卷,册....[4900]440,13
第930笔
　　　　南湖早春　白居易
风回云断雨初晴，返照湖边暖复明。乱点碎红山杏发，平铺新绿水苹生。
翅低白雁飞仍重，舌涩黄鹂语未成。不道江南春不好，年年衰病减心情。
[页]卷,册....[4900]440,13
第931笔
　　　　元十八从事南海欲出庐山临别旧居有恋泉声之什因以投和兼伸别情　白居易
贤侯辟士礼从容，莫恋泉声问所从。雨露初乘黄纸诏，烟霞欲别紫霄峰。
伤弓未息新惊鸟，得水难留久卧龙。我正退藏君变化，一杯可易得相逢。
[页]卷,册....[4900]440,13
第932笔
　　　　题韦家泉池　白居易
泉落青山出白云，萦村绕郭几家分。自从引作池中水，深浅方圆一任君。
[页]卷,册....[4900]440,13
第933笔
　　　　醉中对红叶　白居易
临风杪秋树，对酒长年人。醉貌如霜叶，虽红不是春。
[页]卷,册....[4901]440,13
第934笔
　　　　遣怀　白居易
羲和走驭趁年光，不许人间日月长。遂使四时都似电，争教两鬓不成霜。
荣销枯去无非命，壮尽衰来亦是常。已共身心要约定，穷通生死不惊忙。
[页]卷,册....[4901]440,13
第935笔
　　　　点额鱼　白居易
龙门点额意何如，红尾青鬐却返初。见说在天行雨苦，为龙未必胜为鱼。
[页]卷,册....[4901]440,13
第936笔
　　　　闻龟儿咏诗　白居易
怜渠已解咏诗章，摇膝支颐学二郎。莫学二郎吟太苦，才年四十鬓如霜。
[页]卷,册....[4901]440,13
第937笔
　　　　对酒　白居易
未济卦中休卜命，参同契里莫劳心。无如饮此销愁物，一饷愁消直万金。
[页]卷,册....[4901]440,13
第938笔
　　　　东墙夜合树去秋为风雨所摧今年花时怅然有感　白居易
碧荑红缕今何在，风雨飘将去不回。惆怅去年墙下地，今春唯有荠花开。
[页]卷,册....[4901]440,13
第939笔
　　　　病起　白居易
病不出门无限时，今朝强出与谁期。经年不上江楼醉，劳动春风飏酒旗。
[页]卷,册....[4901]440,13
第940笔
　　　　梦亡友刘太白同游彰（ 一作章） 敬寺[4901]　白居易
三千里外卧江州，十五年前哭老刘。昨夜梦中彰敬寺，死生魂魄暂同游。
[页]卷,册....[4902]440,13
第941笔
　　　　与果上人殁时题此诀别兼简二林僧社　白居易
本（一作愿）结菩提香火社，为嫌烦恼电泡身。不须惆怅从师去，先请西方作主人。
[页]卷,册....[4902]440,13
第942笔
　　　　赠写真者　白居易
子骋丹青日，予当丑老时。无劳役神思，更画病容仪。
迢递麒膦阁，图功未有期。区区尺素上，焉用写真为。
[页]卷,册....[4902]440,13
第943笔
　　　　刘十九同宿（时淮寇初破）　白居易
红旗破贼非吾事，黄纸除书无（一作非）我名。唯共嵩阳刘处士，围棋赌酒到天明。
[页]卷,册....[4902]440,13
第944笔
　　　　十二年冬江西温暖喜元八寄金石棱（一作凌）到因题此诗　白居易
今冬腊候不严凝，暖雾温风气上腾。山脚崦中才有雪，江流慢处亦无冰。
欲将何药防春瘴，只有元家金石棱（一作凌）。
[页]卷,册....[4902]440,13
第945笔
　　　　闲意　白居易
不争荣耀任沈沦，日与时疏共道亲。北省朋僚音信断，东林长老往还频。
病停夜食闲如社，慵拥朝裘暖似春。渐老渐谙闲气味，终身不拟作忙人。
[页]卷,册....[4902]440,13
第946笔
　　　　送友人上峡赴东川辟命　白居易
见说瞿塘峡，斜衔（一作横）滟滪根。难于寻鸟路（一作道），险过上龙门。
羊角风头急，桃花水色浑。山回若鼇转，[4902]舟入似鲸吞。
岸（一作岩）合愁天断，波跳恐地翻。怜君经此去，为感主人恩。
[页]卷,册....[4903]440,13
第947笔
　　　　夜送孟司功　白居易
浔阳白司马，夜送孟功曹。江暗管弦急，楼明灯火高。
湖波翻似箭，霜草杀如刀。且莫开征櫂，阴风正怒号。
[页]卷,册....[4902]440,13
第948笔
　　　　衰病　白居易
老辞游冶寻花伴，病别荒狂旧酒徒。更恐五年三岁后，些些谭笑亦应无。
[页]卷,册....[4903]440,13
第949笔
　　　　题诗屏风绝句（并序）　白居易
　　十二年冬，微之犹滞通州，予亦未离湓上，相去万里，不见三年。郁
　　郁相念，多以吟咏自解。前后辱微之寄示之什，殆数百篇。虽藏于箧
　　中，永以为好，不若置之座右，如见所思。繇是掇律句中短小丽绝者
　　，凡一百首，题录合为一屏风。举目会心参，若其人在于前矣。前辈
　　作事，多出偶然，则安知此屏不为好事者所传。异日作九江一故事尔
　　，因题绝句，聊以奖之。
相忆采君诗作障，自书自勘不辞劳。障成定被人争写，从此南中纸价高。
[页]卷,册....[4903]440,13
第950笔
　　　　答微之（微之于阆州西寺手题予诗，予又以微之百篇题此屏上，各以绝句相报答之。）　白居易
君写我诗盈寺壁，我题君句满屏风。与君相遇知何处，两叶浮萍大海中。
[页]卷,册....[4903]440,13
第951笔
　　　　偶宴有怀　白居易
遇兴寻文客，因欢命酒徒。春游忆亲故，夜会似京都。
诗思闲仍在，乡愁醉暂无。狂来欲起舞，惭见白髭[4903]须。
[页]卷,册....[4904]440,13
第952笔
　　　　山中酬江州崔使君见寄　白居易
眷眄情无恨，优容礼有余。三年为郡吏，一半许山居。
酒熟心相待，诗来手自书。庾楼春好醉，明月（一作日）且回车。
[页]卷,册....[4904]440,13
第953笔
　　　　山枇杷　白居易
深山老去惜年华，况对东谿野枇杷。火树风来翻绛燄，琼枝日出晒红纱。
回看桃李都无色，映得芙蓉不是花。争奈结根深石底，无因移得到人家。
[页]卷,册....[4904]440,13
第954笔
　　　　闻李尚书拜相因以长句寄贺微之　白居易
怜君不久在通川，知已新提造化权。夔契定求才济世，张雷应辨气冲天。
那知沦落天涯日，正是陶钧海内年。肯向泥中抛折剑，不收重铸作龙泉。
[页]卷,册....[4904]440,13
第955笔
　　　　岁暮　白居易
穷阴急景坐相催，壮齿韶颜去不回。旧病重因年老发，新愁多是夜长来。
膏明自𦶟缘多事，雁默先烹为不才。祸福细寻无会处，不如且进手中杯。
[页]卷,册....[4904]440,13
第956笔
　　　　雨中赴刘十九二林之期及到寺刘已先去因以四韵寄之　白居易
云中台殿泥中路，既阻同游懒却还。将谓独愁犹对雨，不知多兴已寻山。
才应行到千峰里，只校来迟半日间。最惜杜鹃花烂熳，春风吹尽不同攀。
[页]卷,册....[4904]440,13
第957笔
　　　　蔷薇正开春酒初熟因招刘十九张大夫崔二十四同饮　白居易
瓮头竹叶经春熟，阶底蔷薇入夏开。似火浅深红压架，如饧气味绿黏台。
试将诗句相招去，倘有风情或可来。明日早花应更好，心期同醉卯时杯。
[页]卷,册....[4905]440,13
第958笔
　　　　李白墓　白居易
采石江边李白坟，遶田无限草连云。可怜荒垄穷泉骨，曾有惊天动地文。
但是诗人多薄命，就中沦落不过君。
[页]卷,册....[4905]440,13
第959笔
　　　　对酒　白居易
漫把参同契，难烧伏火砂。有时成白首，无处问黄芽。
幻世如泡影，浮生抵眼花。唯将绿醅酒，且替紫河车。
[页]卷,册....[4905]440,13
第960笔
　　　　戏答诸少年　白居易
顾我长年头似雪，饶君壮岁气如云。朱颜今日虽欺我，白发他时不放君。
[页]卷,册....[4905]440,13
第961笔
　　　　风雨晚（一作夜）泊　白居易
苦竹林边芦苇丛，停舟一望思无穷。青苔扑地连春（一作香）雨，白浪掀天尽日风。
忽忽百年行欲半，茫茫万事坐成空。此生飘荡何时定，一缕鸿毛天地中。
[页]卷,册....[4905]440,13
第962笔
　　　　题崔使君新楼　白居易
忧人何处可销忧，碧瓮红栏湓水头。从此浔阳风月夜，崔公楼替庾公楼。
[页]卷,册....[4905]440,13
第963笔
　　　　山中戏问韦侍御（一作郎）　白居易
我抱栖云志，君怀济世才。常吟反招隐，那得入山来。
[页]卷,册....[4906]440,13
第964笔
　　　　赠昙禅师（梦中作）　白居易
五年不入慈恩寺，今日寻师始一来。欲知火宅焚烧苦，方寸如今化作灰。
[页]卷,册....[4906]440,13
第965笔
　　　　寄微之　白居易
帝城行乐日纷纷，天畔穷愁我与君。秦女笑歌春不见，巴猿啼哭夜常闻。
何处琵琶弦似语，谁家〔呙〕（）堕髻如云。人生多少欢娱事，那独千分无一分。
[页]卷,册....[4906]440,13
第966笔
　　　　醉吟二首　白居易
空王百法学未得，姹女丹砂烧即飞。事事无成身老也（一作也老），醉乡不去欲何归。

两鬓千茎新似雪，十分一醆欲如泥。酒狂又引诗魔发，日午悲吟到日西。

[页]卷,册....[4906]440,13
第967笔
　　　　晓寝　白居易
转枕重安寝，回头一欠伸。纸窗明觉晓，布被暖知春。
莫强疏慵性，须安老大身。鸡鸣一觉（一作犹独）睡，不博早朝人。
[页]卷,册....[4906]440,13
第968笔
　　　　答元八郎中杨十二博士　白居易
身觉（一作学）浮云无所著，心同止水有何情。但知潇洒疏朝市，不要崎岖隐姓名。
尽日观鱼临涧坐，有时随鹿上山行。谁能抛得人间事，来共腾腾过此生。
[页]卷,册....[4906]440,13
第969笔
　　　　湖亭与行简宿　白居易
浔阳少有风情客，招宿湖亭尽却回。水槛虚凉风月好，夜深谁（一作惟）共阿怜来。
[页]卷,册....[4907]440,13
第970笔
　　　　八月十五日夜湓亭望月　白居易
昔年八月十五夜，曲江池畔杏园（一作林）边。今年八月十五夜，湓浦沙头水馆前。
西北望乡何处是，东南见月几回圆。临风一叹无人会，今夜清光似往年。
[页]卷,册....[4907]440,13
第971笔
　　　　赠江客　白居易
江柳影寒新雨地，塞鸿声急欲霜天。愁君独向（一作自）沙头宿，水（一作岸）遶芦花月满船。
[页]卷,册....[4907]440,13
第972笔
　　　　残暑招客　白居易
云截山腰断，风驱雨脚回。早阴江上散，残热日中来。
却取生衣著，重拈竹（一作小）簟开。谁能淘晚热，闲饮两三杯。
[页]卷,册....[4907]440,13
第973笔
　　　　浔阳秋怀赠许明府　白居易
霜红二林叶，风白九江波。暝色投烟鸟，秋声带雨荷。
马闲无处出，门冷少人过。卤莽还乡梦，依稀望阙歌。
共思除醉外，无计奈愁何。试问陶家酒，新𥬠得几多。
[页]卷,册....[4907]440,13
第974笔
　　　　九日醉吟　白居易
有恨头还白，无情菊自黄。一为州司马，三见岁重阳。
剑匣尘埃满，笼禽日月长。身从渔父笑，门任雀罗张。
问疾因留客，听吟偶置觞。叹时论倚伏，怀旧数存亡。
奈老应无计，治（一作医）愁或有方。无过学王绩（一[4907]作𪟝），唯以醉为乡。
[页]卷,册....[4908]440,13
第975笔
　　　　问韦山人山甫　白居易
身名身事两蹉跎，试就先生问若何。从此神仙学得否，白须虽有未为多。
[页]卷,册....[4908]440,13
第976笔
　　　　送萧炼师步虚词十首卷后以二绝继之　白居易
欲上瀛州临别时，赠君十首步虚词。天仙若爱应相问，可（一作向）道江州司马诗。

花纸瑶缄松墨字，把将天上共谁开。试呈王母如堪唱，发遣双成更取来。

[页]卷,册....[4908]440,13
第977笔
　　　　赠李兵马使　白居易
身得贰师余气概，家藏都尉旧诗章。江南别有楼船将，燕颔虬须不姓杨。
[页]卷,册....[4908]440,13
第978笔
　　　　题遗爱寺前溪松　白居易
偃亚长松树，侵临小石溪。静将流水对，高共远峰齐。
翠盖烟笼密，花幢雪压低。与僧清影坐，借鹤稳枝栖。
笔写形难似，琴偷韵易迷。暑天风槭槭（一作瑟瑟），晴（一作静）夜露（一作雨）凄凄。
独契（一作憩）依为舍，闲行遶作蹊。栋梁君莫采，留著伴幽栖。
[页]卷,册....[4908]440,13
第979笔
　　　　庐山草堂夜雨独宿寄牛二李七庾三十二员外　白居易
丹霄携手三君子，白发垂头一病翁。兰省花时锦帐下，庐山雨夜草庵中。
终身胶漆心应在，半路云泥迹不同。唯有无生三昧观，荣枯一照两成空。
[页]卷,册....[4908]440,13
第980笔
　　　　闻杨十二新拜省郎遥以诗贺[4908]　白居易
文昌新入有光辉，紫界宫墙白粉闱。晓日鸡人传漏箭，春风侍女护朝衣。
雪飘歌句（一作曲）高难和，鹤拂烟霄老惯飞。官职声名俱入手，近来诗客似君稀。（顷曾有赠杨诗，落句云：不用更教诗过好，折君官职是声名。今故云俱入手。）
[页]卷,册....[4909]440,13
第981笔
　　　　三月三日忆微之　白居易
良时光景长虚掷，壮岁风情已暗销。忽忆同为校书日，每年同醉是今朝。
[页]卷,册....[4909]440,13
第982笔
　　　　赠韦八　白居易
辞君岁（一作虽）久见君初，白发惊嗟两有余。容鬓别来今至此，心情料取合何如。
曾同曲水花亭醉，亦共华阳竹院居。岂料天南相见夜，哀猿瘴雾宿匡庐。
[页]卷,册....[4909]440,13
第983笔
　　　　春江闲步赠张山人　白居易
江景又妍和，牵愁发浩歌。晴沙金屑色，春水曲尘波。
红簇交枝杏，青含卷叶荷。藉莎怜软暖，憩树爱婆娑。
书信朝贤断，知音野老多。相逢不闲语，争奈日长何。
[页]卷,册....[4909]440,13
第984笔
　　　　春听琵琶兼简长孙司户　白居易
四弦不似琵琶声，乱写真珠细撼铃。指底商风悲飒飒，舌头胡语苦醒醒。
如言都尉思京国，似诉明妃厌虏庭。迁客共君想劝谏，春肠易断不须听。
[页]卷,册....[4909]440,13
第985笔
　　　　吴宫辞　白居易
一入吴王殿，无人睹翠娥。栖高时见舞，宫静夜闻歌。
半露胸如雪，斜回脸似波。妍媸各有分，谁敢妒恩多。
[页]卷,册....[4909]440,13
第986笔
　　　　送韦侍御量移金州司马（时予官独未出）　白居易
春欢雨露同沾泽，冬叹风霜独满衣。留滞多时如我少，迁移好处似君稀。
卧龙云到须先起，蛰燕雷惊尚未飞。莫恨东西沟水别，沧溟长短拟同归。
[页]卷,册....[4910]440,13
第987笔
　　　　自到浔阳生三女子因诠真理用遣妄怀　白居易
宦途本自安身拙，世累由来向老多。远谪四年徒已矣，晚生三女拟如何。
预愁嫁娶真成患，细念因缘尽是魔。赖学空王治苦法，须抛烦恼入头陀。
[页]卷,册....[4910]440,13
第988笔
　　　　江西裴常侍以优礼见待又蒙赠诗辄叙鄙诚用伸感谢　白居易
一从簪笏事金貂，每借温颜放折腰。长觉身轻离泥滓，忽惊手重捧琼瑶。
马因回顾虽增价，桐遇知音已半焦。他日秉钧如见念，壮心直气未全销。
[页]卷,册....[4910]440,13
第989笔
　　　　自江州司马授忠州刺史仰荷圣泽聊书鄙诚　白居易
炎瘴抛身远，泥涂索脚难。网初鳞拨刺，笼久翅摧残。
雷电颁时令，阳和变岁寒。遗簪承旧念，剖竹授新官。
乡觉前程近，心随外事宽。生还应有分，西笑问长安。
[页]卷,册....[4910]440,13
第990笔
　　　　除忠州寄谢崔相公　白居易
提拔出泥知力竭，吹嘘生趣见情深。剑锋缺折难冲斗，桐尾烧焦岂望琴。
感旧两行年老泪，酬恩一寸岁寒心。忠州好恶何须问，鸟得辞笼不择林。
[页]卷,册....[4910]440,13
第991笔
　　　　初除官蒙裴常侍赠鹘衔瑞草绯袍鱼袋因谢惠贶兼抒离情[4910]　白居易
新授铜符未著绯，因君装束始光辉。惠深范叔绨袍赠，荣过苏秦佩印归。
鱼缀白金随步跃，鹘衔红绶遶身飞。明朝恋别朱门泪，不感多垂恐污衣。
[页]卷,册....[4911]440,13
第992笔
　　　　洪州逢熊孺登　白居易
靖安院里辛夷（一作新荑）下，醉笑狂吟气最粗。莫问别来多少苦，低头看取白髭须。
[页]卷,册....[4911]440,13
第993笔
　　　　初著刺史绯答友人见赠　白居易
故人安慰善为辞，五十专城道未迟。徒使花袍红似火，其如蓬鬓白成（一作如）丝。
且贪薄俸君应惜，不称衰容我自知。银印可怜将底用，只堪归舍吓妻儿。
[页]卷,册....[4911]440,13
第994笔
　　　　又答贺客　白居易
银章暂假为专城，贺客来多懒起迎。似挂绯衫衣架上，朽株枯竹有何荣。
[页]卷,册....[4911]440,13
第995笔
　　　　别草堂三绝句　白居易
正听山鸟向阳眠，黄纸除书落枕前。为感君恩须暂起，炉峰不拟住多年。

久眠褐被为居士，忽挂绯袍作使君。身出草堂心不出，庐山未要勒（一作动）移文。

三间茅舍向山开，一带山泉遶舍回。山色泉声莫惆怅，三年官满却归来。

[页]卷,册....[4911]440,13
第996笔
　　　　钟陵饯送　白居易
翠幕红筵高在云，歌钟一曲万家闻。路人指点滕王阁，看送忠州白使君。
[页]卷,册....[4911]440,13
第997笔
　　　　浔阳宴别（此后忠州路上作）[4911]　白居易
鞍马军城外，笙歌祖帐前。乘潮发湓口，带雪别庐山。
暮景牵行色，春寒散醉颜。共嗟炎瘴地，尽室得生还。
[页]卷,册....[4912]440,13
第998笔
　　　　戏赠户部李巡官　白居易
好去（一作语）民曹李判官，少贪公事且谋欢。男儿未死争能料，莫作忠州刺史看。
[页]卷,册....[4912]440,13
第999笔
　　　　行次夏口先寄李大夫　白居易
连山断处大江流，红旆逶迤镇上游。幕下翱翔秦御史，军前奔走汉诸侯。
曾陪剑履升鸾殿，欲谒旌幢入鹤楼。假著绯袍君莫笑，恩深始得向忠州。
[页]卷,册....[4912]440,13
第1000笔
　　　　重赠李大夫　白居易
早接清班登玉陛，同承别诏直金銮。凤巢阁上容身稳，鹤锁笼中展翅难。
流落多年应是命，量移远郡未成官。惭君独不欺憔悴，犹作银台旧眼看。
[页]卷,册....[4912]440,13
第1001笔
　　　　对镜吟　白居易
闲看明镜坐清晨，多病姿容半老身。谁论情性乖时事，自想形骸非贵人。
三殿失恩宜放弃，九宫推命合漂沦。如今所得须甘分，腰佩银龟朱两轮。
[页]卷,册....[4912]440,13
第1002笔
　　　　江州赴忠州至江陵已来舟中示舍弟五十韵　白居易
昔作咸秦客，常思江海行。今来仍尽室，此去又专城。
典午犹为幸，分忧固是荣。□州乘送，艛艓驿船迎。
共载皆妻子，同游即弟兄。宁辞浪迹远，且贵赏心并。
云展帆高挂，飙驰櫂迅征。溯流从汉浦，循路转[4912]荆衡。
山逐时移色，江随地改名。风光近东早，水木向南清。
夏口烟孤起，湘川雨半晴。日煎红浪沸，月射白砂明。
北渚寒留雁，南枝暖待莺。骈朱桃露萼，点翠柳含萌。
亥市鱼盐聚，神林鼓笛鸣。壶浆椒叶气，歌曲竹枝声。
系缆怜沙静，垂纶爱岸平。水飡红粒稻，野茹紫花菁。
瓯泛茶如乳，台黏酒似饧。脍长抽锦缕，藕脆削琼英。
容易来千里，斯须进一程。未曾劳气力，渐觉有心情。
卧稳添春睡，行迟带酒酲。忽愁牵世网，便欲濯尘缨。
早接文场战，曾争翰苑盟。掉头称俊造，翘足取公卿。
且味随时义，徒输报国诚。众排恩易失，偏压势先倾。
虎尾忧危切，鸿毛性命轻。烛蛾谁救活（一作护），簪茧自缠萦。
敛手辞双阙，回眸望两京。长沙抛贾谊，漳浦卧刘桢。
𫛸𫛞鸣还歇，蟾蜍破又盈。年光同激箭，乡思极摇旌。
潦倒亲知笑，衰羸旧识惊。乌头因感白，鱼尾为劳赪。
剑学将何用，丹烧竟不成。孤舟萍一叶，双鬓雪千茎。
老见人情尽，闲思物理精。如汤探冷热，似博斗输赢。
险路应须避，迷途莫共争。此心知止足，何物要经营。
玉向泥中洁，松经雪后贞。无妨隐朝市，不必谢寰瀛。
但在前非悟，期无后患婴。多知非景福，少语是元亨。
晦即全身药，明为伐性兵。昏昏随世俗，蠢蠢学黎甿。
鸟以能言，龟缘入梦烹。知之一何晚，犹足保余生。
[页]卷,册....[4913]440,13
第1003笔
　　　　题岳阳楼　白居易
岳阳城下水漫漫，独上危楼倚曲栏。春岸绿时连梦泽，夕波（一作阳）红处近长安。
猿攀树立啼何苦，雁点湖飞渡亦难。此地唯堪画图障，华堂张与贵人看。
[页]卷,册....[4913]440,13
第1004笔
　　　　入峡次巴东　白居易
不知远郡何时到，犹喜全家此去同。万里王程三峡外，百年生计一舟中。
巫山暮足沾花雨，陇水春多逆[4913]浪风。两片红旌数声鼓，使君艛艓上巴东。
[页]卷,册....[4914]440,13
第1005笔
　　　　十年三月三十日别微之于〔沣〕（澧）上十四年三月十一日夜遇微之于峡中停舟夷陵三宿而别言不尽者以诗终之因赋七言十七韵以赠且欲记（一作寄）所遇之地与相见之时为他年会话张本也　白居易
〔沣〕（澧）水店头春尽日，送君上马谪通川。夷陵峡口明月夜，此处逢君是偶然。
一别五年方见面，相携三宿未回船。坐从日暮唯长叹，语到天明竟未眠。
齿发蹉跎将五十，关河迢递过三千。生涯共寄沧江上，乡国俱抛白日边。
往事渺茫都似梦，旧游流落半归泉。醉悲洒泪春杯里，吟苦支颐晓烛前。
莫问龙钟恶官职，且听清脆好文（一作诗）篇。（微之别来有新诗数百篇，丽绝可爱。）别来只是成诗癖，老去何曾更酒颠。
各限王程须去住，重开离宴贵留连。黄牛渡北移征櫂，白狗崖东卷别筵。（黄牛、白狗，皆峡中地名，即与微之遇别之所也。）
神女台云闲缭绕，使君滩水急潺湲。风凄溟色愁杨柳，月吊宵声哭杜鹃。
万丈赤幢潭底日，一条白练峡中天。君还秦地辞炎徼，我向忠州入瘴烟。
未死会应相见在，又知何地复何年。
[页]卷,册....[4914]440,13
第1006笔
　　　　题峡中石上　白居易
巫女庙花红似粉，昭君村柳翠于眉。诚知老去风情少，见此争无一句诗。
[页]卷,册....[4914]440,13
第1007笔
　　　　夜入瞿唐峡　白居易
瞿唐天下险，夜上信难（一作艰）哉。岸似双屏合，天如匹帛（一作练）开。
逆风惊浪起，拔𥮘暗船来。欲识愁多少，高于滟滪堆。
[页]卷,册....[4915]441,13
第1008笔
　　　　初到忠州赠李六（一作李大夫）　白居易
好在天涯李使君，江头相见日黄昏。吏人生梗都如鹿，市井疏芜（一作萧疏）只抵村。
一只兰（一作叶）船当驿路（一作步），百层石磴上州门。更无平地堪行处，虚受朱轮五马恩。
[页]卷,册....[4915]441,13
第1009笔
　　　　郡斋暇日忆庐山草堂兼寄二林僧社三十韵多叙贬官已来出处之意　白居易
谏诤知无补，迁移分所当。不堪（一作能）匡圣主，只合事空王。
龙象投新社，鹓鸾失故行。沈吟辞北阙，诱引向西方。
便住双林寺，仍开一草堂。平治行道路（一作地），安置坐禅床。
手版支为枕，头巾阁在墙。先生乌几舄，居士白衣裳。
竟岁何曾闷，终身不拟忙。灭除残梦想，换尽旧心肠。
世界多烦恼，形神久损伤。正从风鼓浪，转作日销霜。（佛经云：此生死无休已，如风鼓海浪。又云：烦恼如霜露，慧日能消除。）
吾道寻知止，君恩偶未忘。忽蒙颁凤诏，兼谢（一作借）剖鱼章。
莲静方依水，葵枯重仰阳。三车犹夕会，五马已晨装。
去似寻前世，来如别故[4915]乡。眉低出鹫岭，脚重下蛇冈。（庐山冈名。）
渐望庐山远，弥愁峡路长。香炉峰隐隐，巴字水茫茫。
瓢挂留庭（一作亭）树，经收在屋梁。春抛红药圃，夏忆白莲塘。
唯（一作准）拟捐尘事，将何答宠光。有期追永远，（晋时永、远二法师，曾居此寺。）无政继龚黄。
南国秋犹热，西斋夜暂（一作渐）凉。闲吟四句偈，静对一炉香。
身老同丘井，心空是道场。觅僧为去伴，留俸作归粮。
为报山中侣，凭看竹下房。会应归去在（一作住），松菊莫教荒。
[页]卷,册....[4916]441,13
第1010笔
　　　　赠康叟　白居易
八十秦翁老不归，南宾太守乞寒衣。再三怜汝非他意，天宝遗民见渐稀。
[页]卷,册....[4916]441,13
第1011笔
　　　　鹦鹉　白居易
竟日语还默，中宵栖复惊。身囚缘彩翠，心苦为分明。
暮起归巢思，春多忆侣声。谁能拆笼破，从放快飞鸣。
[页]卷,册....[4916]441,13
第1012笔
　　　　京使回累得南省诸公书因以长句诗寄谢萧五刘二元八吴十一韦大陆郎中崔二十二牛二李七庾三十二李六李十杨三樊大杨十二员外　白居易
雪压泥埋未死身，每劳存问愧交亲。浮萍飘泊三千里，列宿参差十五人。
禁月落时君待漏，畬烟深处我行春。瘴乡得老犹为幸，岂敢伤嗟白发新。
[页]卷,册....[4916]441,13
第1013笔
　　　　东城春意　白居易
风软云不动，郡城东北隅。晚来春澹澹，天气似京都。
弦管随宜有，杯觞不道无。其如亲故远，无可共欢娱。
[页]卷,册....[4916]441,13
第1014笔
　　　　木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蕊有异四月初始开自开迨谢仅二十日忠州西北十里有鸣玉谿生者秾茂尤异元和十四年夏命道士母丘元志写惜其遐僻因题三绝句云　白居易
如折芙蓉栽（一作投）旱地，似抛芍药挂高枝。云埋水隔无人识，唯有南宾太守知。

红似燕支腻如粉，伤心好物不须臾。山中风起无时节，明日重来得在无。

已愁花落荒岩底，复恨根生乱石间。几度欲移移不得，夭教抛掷在深山。

[页]卷,册....[4917]441,13
第1015笔
　　　　种桃杏　白居易
无论海角与天涯，大抵心安即是家。路远谁能念乡曲，年深兼欲忘京华。
忠州且作三年计，种杏栽桃拟待花。
[页]卷,册....[4917]441,13
第1016笔
　　　　新秋　白居易
二毛生镜日，一叶落庭时。老去争由我，愁来欲泥谁。
空销闲岁月，不见旧亲知。唯弄扶床女，时时强展眉。
[页]卷,册....[4917]441,13
第1017笔
　　　　龙昌寺荷池　白居易
冷碧新秋水，残红半破莲。从来寥落意，不似此池边。
[页]卷,册....[4917]441,13
第1018笔
　　　　听竹枝赠李侍御[4917]　白居易
巴童巫女竹枝歌，懊恼何人怨咽多。暂听遗君犹怅望，长闻教我复如何。
[页]卷,册....[4918]441,13
第1019笔
　　　　寄胡饼与杨万州　白居易
胡麻饼样学京都，面脆油香新出炉。寄与饥馋杨大使，尝看得似辅兴无。
[页]卷,册....[4918]441,13
第1020笔
　　　　感樱桃花因招饮客　白居易
樱桃昨夜开如雪，鬓发今年白如霜。渐觉花前成老丑，何曾酒后更颠狂。
谁能闻此来相劝，共泥春风醉一场。
[页]卷,册....[4918]441,13
第1021笔
　　　　东亭闲望（一作闲坐）　白居易
东亭尽日坐，谁伴寂寥身。绿桂（一作树）为佳客，红蕉当美人。
笑言虽不接，情状似相亲。不作（一作若不）悠悠想，如何度晚春。
[页]卷,册....[4918]441,13
第1022笔
　　　　画木莲花图寄元郎中　白居易
花房腻似红莲朵，艳色鲜如紫牡丹。唯有诗人能（一作应）解爱，丹青写出与君看。
[页]卷,册....[4918]441,13
第1023笔
　　　　和李澧州题韦开州经藏诗　白居易
既悟莲花藏，须遗贝叶书。菩提无处所，文字本空虚。
观指非知月，忘筌是得鱼。闻君登彼岸，舍筏复何如。
[页]卷,册....[4918]441,13
第1024笔
　　　　九日题涂溪　白居易
蕃（一作萫）草席铺枫叶岸，竹枝歌送菊花杯。明年尚作（一作任）南宾守，或可重阳更一来。
[页]卷,册....[4918]441,13
第1025笔
　　　　即事寄微之　白居易
畬田涩米不耕鉏，旱地荒园少菜蔬。想念（一本缺，一作此。）土风今若此，料看生计合何如。
衣缝纰颣黄丝绢，饭下腥咸白小鱼。饱暖饥寒何足道，此身长短是空虚。
[页]卷,册....[4919]441,13
第1026笔
　　　　题郡中荔枝诗十八韵兼寄万州杨八使君　白居易
奇果标南土，芳林对北堂。素华春漠漠，丹实夏煌煌。
叶捧低垂户，枝擎重压墙。始因风弄色，渐与日争光。
夕讶条悬火，朝惊树点妆。深于红踯躅，大校白槟榔。
星缀连心朵，珠排耀眼房。紫罗裁衬壳，白玉裹填瓤。
早岁曾闻说，今朝始摘尝。嚼疑天上味，嗅异世间香。
润胜莲生水，鲜逾橘得霜。燕支掌中颗，甘露舌头浆。
物少尤珍重，天高苦渺茫。已教生暑月，又使阻遐方。
粹液灵难驻，妍姿嫩易伤。近南光景热，向北道途长。
不得充王赋，无由寄帝乡。唯君堪掷赠，面白似潘郎。
[页]卷,册....[4919]441,13
第1027笔
　　　　留北客　白居易
峡外相逢远，樽前一会难。即须分手别，且强展眉欢。
楚袖萧条舞，巴弦趣数（从速反）弹。笙歌随分有，莫作帝乡看。
[页]卷,册....[4919]441,13
第1028笔
　　　　重寄荔枝与杨使君时闻杨使君欲种植故有落句之戏　白居易
摘来正带凌晨露，寄去须凭下水船。映我绯衫浑不见，对公银印最相鲜。
香连翠叶真堪画，红透青笼实可怜。闻道万州方欲种，愁君得吃是何年。
[页]卷,册....[4919]441,13
第1029笔
　　　　和万州杨使君四绝句[4919]　竞渡　白居易
竞渡相传为汨罗，不能止遏意无他。自经放逐来憔悴，能校灵均死几多。
[页]卷,册....[4920]441,13
第1030笔
　　　　和万州杨使君四绝句　江边草　白居易
闻君泽畔伤春草，忆在天门街里时。漠漠凄凄愁（一作秋）满眼，就中惆怅是江蓠。
[页]卷,册....[4920]441,13
第1031笔
　　　　和万州杨使君四绝句　嘉庆李　白居易
东都绿李万州栽，君手封题我手开。把得欲尝先怅望，与渠同别故乡来。
[页]卷,册....[4920]441,13
第1032笔
　　　　和万州杨使君四绝句　白槿花　白居易
秋蕣晚英无艳色，何因栽种在人家。使君自（一作只）别罗敷面，争解回头爱白花。
[页]卷,册....[4920]441,13
第1033笔
　　　　和行简望郡南山　白居易
反照前山云树明，从君苦道似华清。试听肠断巴猿叫，早晚骊山有此声。
[页]卷,册....[4920]441,13
第1034笔
　　　　种荔枝　白居易
红颗珍（一作真）珠诚可爱，白须太守亦何痴。十年结子知谁在，自向庭中（一作前）种荔枝。
[页]卷,册....[4920]441,13
第1035笔
　　　　阴雨　白居易
岚雾今朝重，江山此地深。滩声秋更急，峡气晓多阴。
望阙云遮眼，思乡雨（一作泪）滴心。将何慰幽独，赖此北窗琴。
[页]卷,册....[4920]441,13
第1036笔
　　　　送客归京[4920]　白居易
水陆四千里，何时归到秦。舟辞三峡雨，马入九衢尘。
有酒留行客，无书寄贵人。唯凭远传语，好在曲江春。
[页]卷,册....[4921]441,13
第1037笔
　　　　送萧处士游黔南　白居易
能文好饮老萧郎，身似浮云鬓似霜。生计抛来诗是业，家园忘却酒为乡。
江从巴峡初成字，猿过巫阳始断肠。不醉黔中争去得，磨围山月正苍苍。
[页]卷,册....[4921]441,13
第1038笔
　　　　东楼醉　白居易
天涯深峡无人地，岁暮穷阴欲夜天。不向东楼时一醉，如何拟过二三年。
[页]卷,册....[4921]441,13
第1039笔
　　　　寄微之（时微之为虢州司马）　白居易
高天默默物茫茫，各有来由致损伤。鹦为能言长剪翅，龟缘难死久搘床。
莫嫌冷落抛闲地，犹胜炎蒸卧瘴乡。外物竟关身底事，谩排门戟系腰章。
[页]卷,册....[4921]441,13
第1040笔
　　　　东楼招客夜饮　白居易
莫辞数数醉东楼，除醉无因破得愁。唯有绿樽红烛下，暂时不似在忠州。
[页]卷,册....[4921]441,13
第1041笔
　　　　醉后戏题　白居易
自知清冷似冬凌，每被人呼作律僧。今夜酒醺罗绮暖，被君融尽玉壶冰。
[页]卷,册....[4921]441,13
第1042笔
　　　　冬至夜　白居易
老去襟怀常濩落，病来须鬓转苍浪。心灰不及炉中火，鬓雪多于砌下霜。
三峡南宾城最远，一年冬至夜[4921]偏长。今宵始觉房栊冷，坐索寒衣托（一作）孟光。
[页]卷,册....[4922]441,13
第1043笔
　　　　竹枝词四首　白居易
瞿唐峡口水（一作冷）烟低，白帝城头月向西。唱到竹枝声咽处，寒猿暗鸟一时啼。

竹枝苦怨怨何人，夜静山空歇又闻。蛮儿巴女齐声唱，愁杀江楼（一作南）病使君。

巴东船舫上巴西，波面风生雨脚齐。水蓼冷花红簇簇，江蓠湿叶碧凄凄。

江畔谁人唱竹枝，前声断咽后声迟。怪来调苦缘词苦，多是通州司马诗。

[页]卷,册....[4922]441,13
第1044笔
　　　　酬严中丞晚眺黔江见寄　白居易
江水三回曲，愁人两地情。磨围山下色，明月峡中声。
晚后连天碧，秋来彻底清。临流有新恨，照见白须生。
[页]卷,册....[4922]441,13
第1045笔
　　　　寄题杨万州四望楼　白居易
江上新楼名四望，东西南北水茫茫。无由得与君携手，同凭栏干一望乡。
[页]卷,册....[4922]441,13
第1046笔
　　　　答杨使君登楼见忆　白居易
忠万楼中南北望，南州烟水北州云。两州何事偏相忆，各是笼禽作使君。
[页]卷,册....[4922]441,13
第1047笔
　　　　除夜　白居易
岁暮纷多思，天涯渺未归。老添新甲子，病减旧容辉。
乡国仍留念，功名已息机。明朝四十九，应转悟前非。
[页]卷,册....[4922]441,13
第1048笔
　　　　闻雷　白居易
瘴地风霜早，温天气候催。穷冬不见雪，正月已闻雷。
震蛰虫蛇出，惊枯草木开。空余客方寸，依旧似寒灰。
[页]卷,册....[4923]441,13
第1049笔
　　　　春至　白居易
若为南国春还至，争向东楼日又长。白片落梅浮涧水，黄梢新柳出城墙。
闲拈蕉叶题诗咏，闷取藤枝引酒尝。乐事渐无身渐老，从今始拟负风光。
[页]卷,册....[4923]441,13
第1050笔
　　　　感春　白居易
巫峡中心郡，巴城四面春。草青临水地，头白见花人。
忧喜皆心火，荣枯是眼尘。除非一杯酒，何物更关身。
[页]卷,册....[4923]441,13
第1051笔
　　　　春江　白居易
炎凉昏晓苦推迁，不觉忠州已二年。闭阁只听朝暮鼓，上楼空望往来船。
莺声诱引来花下，草色句留坐水边。唯有春江看未厌，萦砂遶石渌潺湲。
[页]卷,册....[4923]441,13
第1052笔
　　　　题东楼前李使君所种樱桃花　白居易
身入青云无见日，手栽红树又逢春。唯留花向楼前著（一作看），故故抛愁与后人。
[页]卷,册....[4923]441,13
第1053笔
　　　　巴水　白居易
城下巴江水，春来似曲尘。软沙如渭曲，斜岸忆天津。
影蘸新黄柳，香浮小白苹。临流搔首坐，惆怅为何[4923]人。
[页]卷,册....[4924]441,13
第1054笔
　　　　野行　白居易
草润衫襟重，沙干屐齿轻。仰头听鸟立，信脚望花行。
暇日无公事，衰年有道情。浮生短于梦，梦里莫营营。
[页]卷,册....[4924]441,13
第1055笔
　　　　送高侍御使回因寄杨八　白居易
明日峡边逢制使，黄茅岸上是忠州。到城莫说忠州恶，无益虚教杨八愁。
[页]卷,册....[4924]441,13
第1056笔
　　　　奉酬李相公见示绝句（时初闻国丧）　白居易
碧油幢下捧新诗，荣贱虽殊共一悲。涕泪满襟君莫怪，甘泉侍从最多时。
[页]卷,册....[4924]441,13
第1057笔
　　　　喜山石榴花开（去年自庐山移来）　白居易
忠州州里今日花，庐山山头去时树。已怜根损斩新栽，还喜花开依旧数。
赤玉何人少琴轸，红缬谁家合罗袴。但知烂熳恣情开，莫怕南宾桃李妒。
[页]卷,册....[4924]441,13
第1058笔
　　　　戏赠萧处士清禅师　白居易
三杯嵬峨忘机客，百衲头陀任运僧。又有放慵巴郡守，不营一事共腾腾。
[页]卷,册....[4924]441,13
第1059笔
　　　　钱虢州以三堂绝句见寄因以本韵和之　白居易
同事空王岁月深，相思还寄定中吟。遥知清静中和化，祗用金刚三昧心。（予早岁与钱君同习读金刚三昧经，故云。）
[页]卷,册....[4924]441,13
第1060笔
　　　　三月三日[4924]　白居易
暮春风景初三日，流世光阴半百年。欲作闲游无好伴，半江惆怅却回船。
[页]卷,册....[4925]441,13
第1061笔
　　　　寒食夜　白居易
四十九年身老日，一百五夜月明天。抱膝思量何事在，痴男𫘤（一作痴）女唤秋千。
[页]卷,册....[4925]441,13
第1062笔
　　　　代州民问　白居易
龙昌寺底开山路，巴山台前种柳林。官职家乡都忘却，谁人会得使君心。
[页]卷,册....[4925]441,13
第1063笔
　　　　答州民　白居易
宦情斗擞随尘去，乡思销磨逐日无。唯拟腾腾作闲事，遮渠不道使君愚。
[页]卷,册....[4925]441,13
第1064笔
　　　　荔枝楼对酒　白居易
荔枝新熟鸡冠色，烧酒初开琥珀香。欲摘一枝倾一醆，西楼无客共谁尝。
[页]卷,册....[4925]441,13
第1065笔
　　　　房家夜宴喜雪戏赠主人　白居易
风头向夜利如刀，赖此温炉软锦袍。桑落气薰珠翠暖，柘枝声引管弦高。
酒钩送醆推莲子，烛泪黏盘垒蒲萄。不醉遣侬争散得，门前雪片似鹅毛。
[页]卷,册....[4925]441,13
第1066笔
　　　　醉后赠人　白居易
香毬趁拍回环匼，花醆抛巡取次飞。自入春来未（一作不）同醉，那能夜去独先归。
[页]卷,册....[4925]441,13
第1067笔
　　　　初除尚书郎脱刺史绯　白居易
亲宾相贺问何如，服色恩光尽反初。头白喜抛黄草峡，眼明惊拆紫泥书。
便留朱绂还铃阁，却著青袍侍[4925]玉除。无奈娇痴三岁女，绕腰啼哭觅金（一作银）鱼。
[页]卷,册....[4926]441,13
第1068笔
　　　　留题开元寺上方　白居易
东寺台阁好，上方风景清。数来犹未厌，长别岂无情。
恋水多临坐，辞花剩绕行。最怜新岸柳，手种未全成。
[页]卷,册....[4926]441,13
第1069笔
　　　　别种东坡花树两绝　白居易
三年留滞在江城，草树禽鱼尽有情。何处殷勤重回首，东坡桃李种新成。

花林好住莫憔悴，春至但知依旧春。楼上明年新太守，不妨还是爱花人。

[页]卷,册....[4926]441,13
第1070笔
　　　　别桥上竹　白居易
穿桥迸竹不依行，恐碍行人被损伤。我去自惭遗爱少，不教君得似甘棠。
[页]卷,册....[4926]441,13
第1071笔
　　　　发白狗峡次黄牛峡登高寺却望忠州　白居易
白狗次黄牛，滩如竹节稠。路穿天地险，人续古今愁。
忽见千花塔，因停一叶舟。畏途常迫促，静境暂淹留。
巴曲春全尽，巫阳雨半收。北归虽引领，南望亦回头。
昔去悲殊俗，今来念旧游。别僧山北寺，抛竹水西楼。
郡树花如雪，军厨酒似油。时时大开口，自笑忆忠州。
[页]卷,册....[4926]441,13
第1072笔
　　　　棣华驿见杨八题梦兄弟诗　白居易
遥闻旅宿梦兄弟，应为邮亭名棣华。名作棣华来早晚，自题诗后属杨家。
[页]卷,册....[4926]441,13
第1073笔
　　　　商山路有感[4926]　白居易
万里路（一作途）长在，六年身始归。所经多旧馆，大半主人非。
[页]卷,册....[4927]441,13
第1074笔
　　　　商山路驿桐树昔与微之前后题名处　白居易
与君前后多迁谪，五度经过此路隅。笑问中庭老桐树，这回归去免来无。
[页]卷,册....[4927]441,13
第1075笔
　　　　恻恻吟　白居易
恻恻复恻恻，逐臣返乡国。前事难重论，少年不再得。
泥涂绛老头班白，炎瘴灵均面黎黑。六年不死却归来，道著姓名人不识。
[页]卷,册....[4927]441,13
第1076笔
　　　　德宗皇帝挽歌词四首　白居易
执象宗玄祖，贻谋启孝孙。文高柏粱殿，礼薄霸陵原。
宫仗辞天阙，朝仪出国门。生成不可报，二十七年恩。

虞帝南巡后，殷宗谅暗中。初辞铸鼎地，已闭望仙宫。
晓落当陵月，秋生满旆风。前星承帝座，不使北辰空。

业大承宗祖，功成付子孙。睿文诗播乐，遗训史标言。
节表中和德，方垂广利恩。悬知千载后，理代数贞元。

梦减三龄寿，哀延七月期。寝园愁望远，宫仗哭行迟。
云日添寒惨，笳箫向晚悲。因山有遗诏，如葬汉文时。

[页]卷,册....[4927]441,13
第1077笔
　　　　昭德皇后挽歌词[4927]　白居易
仙去逍遥境，诗留窈窕章。春归金屋少，夜入寿宫长。
凤引曾辞辇，蚕休昔采桑。阴灵何处感，沙麓月无光。
[页]卷,册....[4928]441,13
第1078笔
　　　　太平乐词二首（已下七首在翰林院时奉敕撰进）　白居易
岁丰仍节俭，时泰更销兵。圣念长如此，何忧不太平。

湛露浮尧酒，薰风起舜歌。愿同尧舜意，所乐在人和。

[页]卷,册....[4928]441,13
第1079笔
　　　　小曲新词二首　白居易
霁色鲜宫殿，秋声脆管弦。圣明千岁乐，岁岁似今年。

红裾（一作裙）明月夜，碧簟早秋时。好向昭阳宿，天凉玉漏迟。

[页]卷,册....[4928]441,13
第1080笔
　　　　闺怨词三首　白居易
朝憎莺百啭，夜妒燕双栖。不惯经春别，谁知到晓啼。

珠箔笼寒月，纱窗背晓灯。夜来巾上泪，一半是春冰。

关山征戍远，闺阁别离难。苦战应憔悴，寒衣不要宽。

[页]卷,册....[4928]441,13
第1081笔
　　　　残春曲（禁中口号）　白居易
禁苑残莺三四声，景迟风慢暮春情。日西无事墙阴下，闲蹋宫花独自行（一作吟）。
[页]卷,册....[4928]441,13
第1082笔
　　　　长安春　白居易
青门柳枝软无力，东风吹作黄金色。街东酒薄醉易醒，满眼春愁销不得。
[页]卷,册....[4928]441,13
第1083笔
　　　　长乐坡送人赋得愁（一下有字字）　白居易
行人南北分征路，流水东西接御沟。终日坡前恨离别，谩名长乐是长愁。
[页]卷,册....[4929]441,13
第1084笔
　　　　独眠吟二首　白居易
夜长无睡起阶前，寥落星河欲曙（一作晓）天。十五年来明月夜，何曾一夜不孤眠。

独眠客，夜夜可怜长寂寂。就中今夜最愁人，凉月清风满床席。

[页]卷,册....[4929]441,13
第1085笔
　　　　期不至　白居易
红烛清樽久延伫，出门入门天欲曙。星稀月落竟不来，烟柳胧胧鹊飞去。
[页]卷,册....[4929]441,13
第1086笔
　　　　长洲苑　白居易
春入长洲草又生，鹧鸪飞起少人行。年深不辨娃宫处，夜夜苏台空月明。
[页]卷,册....[4929]441,13
第1087笔
　　　　忆江柳　白居易
曾栽杨柳江南岸，一别江南两度春。遥忆青青江岸上，不知攀折是何人。
[页]卷,册....[4929]441,13
第1088笔
　　　　南浦别　白居易
南浦凄凄别，西风袅袅秋。一看肠一断，好去莫回头。
[页]卷,册....[4929]441,13
第1089笔
　　　　三年别　白居易
悠悠一别已三年，相望相思明月天。肠断青天望明月，别来三十六回圆。
[页]卷,册....[4929]441,13
第1090笔
　　　　伤春词[4929]　白居易
深浅簷花千万枝，碧纱窗外啭黄鹂。残妆含泪下帘坐，尽日伤春春不知。
[页]卷,册....[4930]441,13
第1091笔
　　　　后宫词　白居易
泪湿（一作尽）罗巾梦不成，夜深前殿按歌声。红颜未老恩先断，斜倚薰笼坐到明。
[页]卷,册....[4930]441,13
第1092笔
　　　　吟元郎中白须诗兼饮雪水茶因题壁上　白居易
吟咏霜毛句，闲尝雪水茶。城中展眉处，只是有元家。
[页]卷,册....[4931]442,13
第1093笔
　　　　吴七郎中山人待制班中偶赠绝句　白居易
金马东门只日开，汉庭待诏重仙才。第三松树非华表，那得辽东鹤下来。
[页]卷,册....[4931]442,13
第1094笔
　　　　和张十八秘书谢裴相公寄马　白居易
齿齐臕（一作膘）足毛头腻，秘阁张郎（一作家）叱拨驹。洗了颔花翻假锦，走时蹄汗蹋真珠。
青衫乍见曾惊否，红粟难赊得饱无。丞相寄来应有意，遣君骑去上云衢。
[页]卷,册....[4931]442,13
第1095笔
　　　　答山侣　白居易
颔下髭须半是丝，光阴向后几多时。非无解挂簪缨意，未有支持伏腊资。
冒热冲寒徒自取，随行逐队欲何为。更惭山侣频传语，五十归来道未迟。
[页]卷,册....[4931]442,13
第1096笔
　　　　早朝思退居　白居易
霜严月苦欲明天，忽忆闲居思浩然。自问寒灯夜半起，何如暖被日高眠。
唯惭老病披朝服，莫虑饥寒计[4931]俸钱。随有随无且归去，拟求丰足是何年。
[页]卷,册....[4932]442,13
第1097笔
　　　　曲江亭晚望　白居易
曲江岸北凭栏干，水面阴生日脚残。尘路行多绿袍故，风亭立久白须寒。
诗成暗著闲心记，山好遥偷病眼看。不被马前提省印，何人信道是郎官。
[页]卷,册....[4932]442,13
第1098笔
　　　　初除主客郎中知制诰与王十一李七元九三舍人中书同宿话旧感怀　白居易
闲宵静话（一作语）喜还悲，聚散穷通不自知。已分云泥行异路，忽惊鸡鹤宿同枝。
紫垣曹署荣华地，白发郎官老丑时。莫怪不如君气味，此中来校十年迟。
[页]卷,册....[4932]442,13
第1099笔
　　　　西省对花忆忠州东坡新花树因寄题东楼　白居易
每看阙下丹青树，不忘天边锦绣林。西掖垣中今日眼，南宾楼上去年心。
花含春意无分别，物感人情有浅深。最忆东坡红烂熳，野桃山杏水林檎。
[页]卷,册....[4932]442,13
第1100笔
　　　　寄题忠州小楼桃花　白居易
再游巫峡知何日，总是秦人说向谁。长忆小楼风月夜，红栏干上（一作外）两三枝。
[页]卷,册....[4932]442,13
第1101笔
　　　　中书连直寒食不归因怀（一作忆）元九　白居易
去岁清明日，南巴古郡楼。今年寒食夜，西省凤池头。
并上新人直，难随旧伴游。诚知视草贵，未免对花愁。
鬓发茎茎白，光阴寸寸流。经春不同宿，何异在忠州。
[页]卷,册....[4932]442,13
第1102笔
　　　　春忆二林寺旧游因寄朗满晦三上人[4932]　白居易
一别东林三度春，每春常似忆情亲。头陀会里为逋客，供奉班中作老臣。
清净久辞香火伴，尘劳难索幻泡身。最惭僧社题桥（一作墙，又作名）处，十八人名（一作中）空（去声）一人。
[页]卷,册....[4933]442,13
第1103笔
　　　　和元少尹新授官　白居易
官稳身应泰，春风信马行。纵忙无苦事，虽病有心情。
厚禄儿孙饱，前趋道路荣。花时八入（一作十）直，无暇贺元兄。
[页]卷,册....[4933]442,13
第1104笔
　　　　朝回和元少尹绝句　白居易
朝客朝回回望好，尽纡朱紫佩金银。此时独与君为伴，马上青袍唯两人。
[页]卷,册....[4933]442,13
第1105笔
　　　　重和元少尹　白居易
凤阁舍人京亚尹，白头俱未著绯衫。南宫起请无消息，朝散何时得入衔。
[页]卷,册....[4933]442,13
第1106笔
　　　　中书夜直梦忠州　白居易
阁下灯前梦，巴南城里（一作底）游。觅花来渡口，寻寺到山头。
江色分明绿，猿声依旧愁。禁钟惊睡觉，唯不上东楼。
[页]卷,册....[4933]442,13
第1107笔
　　　　醉后　白居易
醉后高歌且放狂，门前闲事莫思量。犹嫌小户长先醒，不得多时住醉乡。
[页]卷,册....[4933]442,13
第1108笔
　　　　待漏入阁书事奉赠元九学士阁老　白居易
衙排宣政仗，门启紫宸关。彩笔停书命（一作几），花砖趁立班。
稀星点银砾，残月堕金环（一作镮）。暗漏犹传水，[4933]明河渐下山。
从东分地色，向北仰天颜。碧缕炉烟直，红垂佩（一作旆）尾闲。
纶闱（一作帏）惭并入，翰苑忝先攀。笑我青袍故，饶君茜（一作紫）绶殷。
诗仙归洞里，酒病滞人间。好去鸳鸾侣，冲天便不还。
[页]卷,册....[4934]442,13
第1109笔
　　　　晚春重到集贤院　白居易
官曹清切非人境，风月鲜明是（一作似）洞天。满砌荆花铺紫毯，隔墙榆荚撒青钱。
前时谪去三千里，此地辞来十四年。虚薄至今惭旧职，院（一作殿）名抬举号为贤。
[页]卷,册....[4934]442,13
第1110笔
　　　　紫薇花　白居易
丝纶阁下文书静，钟鼓楼中刻漏长。独坐黄昏谁是伴，紫薇花对紫微郎。
[页]卷,册....[4934]442,13
第1111笔
　　　　后宫词　白居易
雨露由来一点恩，争能遍布及千门。三千宫女胭脂面，几个春来无泪痕。
[页]卷,册....[4934]442,13
第1112笔
　　　　卜居　白居易
游宦京都二十春，贫中无处可安贫。长羡蜗牛犹有舍，不如硕鼠解藏身。
且求容立锥头地，免似漂流木偶人。但道吾庐心便足，敢辞湫隘与嚣尘。
[页]卷,册....[4934]442,13
第1113笔
　　　　题新居寄元八　白居易
青龙冈北近西边，移入新居便泰然。冷巷闭门无客到，暖簷移榻向阳眠。
阶庭（一作墀）宽窄才容足，墙壁高低粗及肩。莫羡升平元八宅，自思买用几多钱。
[页]卷,册....[4934]442,13
第1114笔
　　　　登龙尾道南望忆庐山旧隐[4934]　白居易
龙尾道边来一望，香炉峰下去无因。青山举眼三千里，白发平头五十人。
自笑形骸纡组绶，将何言语掌丝纶。君恩壮健犹难报，况被年年老逼身。
[页]卷,册....[4935]442,13
第1115笔
　　　　冯阁老处见与严郎中酬和诗因戏赠绝句　白居易
乍来天上宜清净，不用回头望故山。纵有旧游君莫忆，尘心起即堕人间。
[页]卷,册....[4935]442,13
第1116笔
　　　　见于给事暇日上直寄南省诸郎官诗因以戏赠　白居易
倚作天仙弄地仙，夸张一日抵千年。黄麻敕胜长生箓，白纻词嫌内景篇。
云彩误（一作雪貌莫）居青琐地，风流合在紫微天。东曹渐去西垣近，鹤驾无妨更著鞭。
[页]卷,册....[4935]442,13
第1117笔
　　　　题新昌所居　白居易
宅小人烦闷（一作恼），泥深马钝顽。街东闲处住，日午热时还。
院窄难栽竹，墙高不见山。唯应方寸内，此地觅（一作觉）宽闲。
[页]卷,册....[4935]442,13
第1118笔
　　　　西省北院新构小亭种竹开窗东通骑省与李常侍隔窗小饮各题四韵　白居易
结托白须伴，因依青竹丛。题诗新壁上，过酒小窗中。
深院晚无日，虚簷凉有风。金貂醉看好，回首紫垣东。
[页]卷,册....[4935]442,13
第1119笔
　　　　酬元郎中同制加朝散大夫书怀见赠　白居易
命服虽同黄纸上，官班不共紫垣前。青衫脱早差三日，白发生迟校九年。
曩者定交非势利，老来同病是诗篇。终身拟作卧云伴，逐日须收烧药钱。
五品足为婚嫁主，绯袍著了好归田。
[页]卷,册....[4935]442,13
第1120笔
　　　　初著绯戏赠元九　白居易
晚遇缘才拙，先衰被病牵。那知垂白日，始是著绯年。
身外名徒尔，人间事偶然。我朱君紫绶，犹未得差肩。
[页]卷,册....[4936]442,13
第1121笔
　　　　和韩侍郎苦雨　白居易
润气凝柱础，繁声注瓦沟。暗留窗不晓，凉引簟先秋。
叶湿蚕应病，泥稀燕亦愁。仍闻放朝夜，误出到街头。
[页]卷,册....[4936]442,13
第1122笔
　　　　连雨　白居易
风雨暗萧萧，鸡鸣暮复朝。碎声笼苦竹，冷翠落芭蕉。
水鸟投簷宿，泥蛙入户跳。仍闻蕃客见，明日欲追朝。
[页]卷,册....[4936]442,13
第1123笔
　　　　初加朝散大夫又转上柱国　白居易
紫微今日烟霄地，赤岭前年泥土身。得水鱼还动鳞鬣，乘轩鹤亦长精神。
且渐身忝官阶贵，未敢家嫌活计贫。柱国勋成私自问，有何功德及生人。
[页]卷,册....[4936]442,13
第1124笔
　　　　行简初授拾遗同早朝入合因示十二韵　白居易
夜色尚苍苍，槐阴夹路长。听钟出长乐，传鼓到新昌。
宿雨沙堤润，秋风桦烛香。马骄欺地软，人健得天凉。
待漏排阊阖，停珂拥建章。尔随黄合老，吾次紫微郎。
并入连称籍，齐趋对折方。斗班花接萼，绰立雁分行。
近职诚为美，微才岂合当。纶言难下笔，谏纸易盈箱。
老去何侥幸，时来不料量。唯求杀（一作致）身[4936]地，相誓答恩光。
[页]卷,册....[4937]442,13
第1125笔
　　　　立秋日登乐游园　白居易
独行独语曲江头，回马迟迟上乐游。萧飒凉风与衰鬓，谁教计（一作同）会一时秋。
[页]卷,册....[4937]442,13
第1126笔
　　　　新秋早起有怀元少尹　白居易
秋来转觉此身衰，晨起临阶盥漱时。漆匣镜明头尽白，铜缾水冷齿先知。
光阴纵惜〔留难〕（难留）住，官职虽荣得已迟。老去相逢无别计，强开笑口展愁眉。
[页]卷,册....[4937]442,13
第1127笔
　　　　夜筝　白居易
紫袖红弦明月中，自弹自感暗低容。弦凝指咽声停处，别有深情一万重。
[页]卷,册....[4937]442,13
第1128笔
　　　　妻初授邑号告身　白居易
弘农旧县授新封，钿轴金泥诰一通。我转官阶常自愧，君加邑号有何功。
花笺印了排窠湿，锦褾装来耀手红。倚得身名便慵堕，日高犹睡绿窗中。
[页]卷,册....[4937]442,13
第1129笔
　　　　送客南迁　白居易
我说南中事，君应不愿听。曾经身困苦，不觉语叮咛。
烧（去声）处愁云梦，波时忆洞庭。春畬烟勃勃，秋瘴露冥冥。
蚊蚋经冬活，鱼龙欲雨腥。水虫能射影，山鬼解藏形。
穴掉巴蛇尾，林飘鸩鸟翎。飓风千里黑，䕭草四时青。
客似惊弦雁，舟如委浪萍。谁人劝言笑，何计慰漂零。
慎勿琴离膝，长须酒满瓶。大都从此去，宜醉不宜醒。
[页]卷,册....[4937]442,13
第1130笔
　　　　暮归　白居易
不觉百年半，何曾一日闲。朝随烛影出，暮趁鼓声远。
瓮里非无酒，墙头亦有山。归来长困卧，早晚得开颜。
[页]卷,册....[4938]442,13
第1131笔
　　　　寄远　白居易
欲忘忘未得，欲去去无由。两腋不生翅，二毛空满头。
坐看新落叶，行上最高楼。暝色无边际，茫茫尽眼愁。
[页]卷,册....[4938]442,13
第1132笔
　　　　旧房　白居易
远（一作遶）壁秋声虫络丝，入簷新影月低眉。床帷半故帘旌断，仍是初寒欲夜时。
[页]卷,册....[4938]442,13
第1133笔
　　　　钱侍郎使君以题庐山草堂诗见寄因酬之　白居易
殷勤江郡守，怅望掖垣郎。惭见新琼什，思归旧草堂。
事随心未得，名与道相妨。若不休官去，人间到老忙。
[页]卷,册....[4938]442,13
第1134笔
　　　　寄山僧（时年五十）　白居易
眼看过半百，早晚扫岩扉。白首谁能（一作留）住，青山自不归。
百千万劫障，四十九年非。会拟抽身去，当（一作东）风斗擞衣。
[页]卷,册....[4938]442,13
第1135笔
　　　　慈恩寺有感（时杓直初逝，居敬方病。）　白居易
自问有何惆怅事，寺门临入却迟回。李家哭泣元家病，柿叶红时独自来。
[页]卷,册....[4938]442,13
第1136笔
　　　　酬严十八郎中见示　白居易
口厌含香握厌兰，紫微青琐举头看。忽惊鬓后苍浪发，未得心中本分官。
夜酌满容花色暖，秋吟切骨玉声寒。承明长短君应入，莫忆家江七里滩。
[页]卷,册....[4939]442,13
第1137笔
　　　　寄王秘书　白居易
霜菊花萎日，风梧叶碎时。怪来秋思苦，缘咏秘书诗。
[页]卷,册....[4939]442,13
第1138笔
　　　　中书寓直（一作中书直堂）　白居易
缭绕宫墙围禁林（一作苑），半开阊阖晓沈沈。天晴更觉南山近，月出方知西掖深。
病对词头惭彩笔，老看镜面愧华簪。自嫌野物将何用，土木形骸麋鹿心。
[页]卷,册....[4939]442,13
第1139笔
　　　　自问　白居易
黑花满眼丝满头，早衰因病病因愁。宦途气味已谙尽，五十不休何日休。
[页]卷,册....[4939]442,13
第1140笔
　　　　曲江独行招张十八　白居易
曲江新岁后，冰与水相和。南岸犹残雪，东风未有波。
偶游身独自，相忆意如何。莫待春深去，花时鞍马多。
[页]卷,册....[4939]442,13
第1141笔
　　　　新居早春二首　白居易
静巷无来客，深居不出门。铺沙盖苔面，扫雪拥松根。
渐暖宜闲步，初晴爱小园。觅花都未有，唯觉树枝繁。
[4939]
地润东风暖，闲行蹋草芽。呼童遣移竹，留客伴尝茶。
霤滴簷冰尽，尘浮隙日斜。新居未曾到，邻里是谁家。

[页]卷,册....[4940]442,13
第1142笔
　　　　新昌新居书事四十韵因寄元郎中张博士　白居易
冒宠已三迁，归期始二年。囊中贮余俸，园外买闲田。
狐兔同三迳，蒿莱共一㙻。新园聊刬秽，旧屋却扶颠。
簷漏移倾瓦，粱欹换蠹椽。平治绕台路，整顿近阶砖。
巷狭开容驾，墙低垒过肩。门闾堪驻盖，堂室可铺筵。
丹凤楼当后，青龙寺在前。市街尘不到，宫树影相连。
省史嫌坊远，豪家笑地偏。敢劳宾客访，或望子孙传。
不觅他人爱，唯将自性便。等闲栽树木，随分占风烟。
逸致因心得，幽期遇境牵。松声疑涧底，草色胜河边。
虚润冰销地，晴和日出天。苔行滑如簟，莎坐软如绵。
帘每当山卷，帷多带月褰。篱东花掩映，窗北竹婵娟。
迹慕青门隐，名惭紫禁仙。假归思晚沐，朝去恋春眠。
拙薄才无取，疏慵职不专。题墙书命笔，沽酒率分钱。
柏杵舂灵乐，铜瓶漱暖泉。炉香穿盖散，笼烛隔纱然。
陈室何曾扫，陶琴不要弦。屏除俗事尽，养活道情全。
尚有妻孥累，犹为组绶缠。终须抛爵禄，渐拟断腥膻。
大抵宗庄叟，私心事竺乾。浮荣水划字，真谛火生莲。
梵部经十二，玄书字五千。是非都付梦，语默不妨禅。
博士官犹冷，郎中病已痊。多同僻处住，久结静中缘。
缓步携筇杖，徐吟展蜀笺。老宜闲语话，闷忆好诗篇。
蛮榼来方泻，蒙茶到始煎。无辞数相见，鬓发各苍然。
[页]卷,册....[4940]442,13
第1143笔
　　　　喜敏中及第偶示所怀　白居易
自知群从为儒少，岂料词场中第频。桂折一枝先许我，杨穿三叶尽惊人。（始予进士及第，行简次之，敏中又次之。）[4940]
转于文墨须留意，贵向烟霄早致身。莫学尔兄年五十，蹉跎始得掌丝纶。
[页]卷,册....[4941]442,13
第1144笔
　　　　久不见韩侍郎戏题四韵以寄之　白居易
近来韩合老，疏我我心知。户大嫌甜酒，才高笑小诗。
静吟乖（一作乘）月夜，闲醉旷花时。还有愁同处，春风满鬓丝。
[页]卷,册....[4941]442,13
第1145笔
　　　　寄白头陀　白居易
近见头陀伴，云师老更慵。性灵闲似鹤，颜状古于松。
山里犹难觅，人间岂易逢。仍闻移住处，太白最高峰。
[页]卷,册....[4941]442,13
第1146笔
　　　　和韩侍郎题杨舍人林池见寄　白居易
渠水暗流春冻解，风吹日炙不成凝。凤池冷暖君谙在，二月因何更有冰。
[页]卷,册....[4941]442,13
第1147笔
　　　　勤政楼西老柳　白居易
半朽临风树，多情立马人。开元一株柳，长庆二年春。
[页]卷,册....[4941]442,13
第1148笔
　　　　偶题合下厅　白居易
静爱青苔院，深宜白须翁。貌将松共瘦，心与竹俱空。
暖有低簷日，春多飏幕风。平生闲境界（一作思），尽在五言中。
[页]卷,册....[4941]442,13
第1149笔
　　　　予与故刑部李侍郎早结道友以药术为事与故京兆元尹晚为诗侣有林泉之期周岁之间二君长逝李住曲江北元居升平西追感旧游因贻同志[4941]　白居易
从哭李来伤道气，自亡元后减诗情。金丹同学都无益，水竹邻居竟不成。
月夜若为游曲水，花时那忍到升平。如年七十身犹在，但恐伤心无处行。
[页]卷,册....[4942]442,13
第1150笔
　　　　送冯（一作马）舍人合老往襄阳　白居易
紫微合底送君回，第二（一作一）厅帘下不开。莫恋汉南风景好，岘山花尽早归来。
[页]卷,册....[4942]442,13
第1151笔
　　　　莫走柳条词送别（一本无莫走二字）　白居易
南陌伤心别，东风满把春。莫欺杨柳弱，劝酒胜于人。
[页]卷,册....[4942]442,13
第1152笔
　　　　酬韩侍郎张博士雨后游曲江见寄　白居易
小园新种红缨树，闲遶花行便当游。何别更随鞍马队，冲泥蹋雨曲江头。
[页]卷,册....[4942]442,13
第1153笔
　　　　元家花　白居易
今日元家宅，樱桃发几枝。稀稠与颜色，一似去年时。
失却东园主，春风可得知。
[页]卷,册....[4942]442,13
第1154笔
　　　　代人赠王员外　白居易
好在王员外，平生记得不。共赊黄叟酒，同上莫愁楼。
静接殷勤语，狂随烂熳游。那知今日眼，相见冷于秋。
[页]卷,册....[4942]442,13
第1155笔
　　　　惜小园花　白居易
晓来红萼凋零尽，但见空枝四五株。前日狂风昨夜雨，残芳更合得存无。
[页]卷,册....[4942]442,13
第1156笔
　　　　萧相公宅遇自远禅师有感而赠[4942]　白居易
宦途堪笑不胜（一作劳）悲，昨日荣华今日衰。转似秋蓬无定处，长于春梦几多时。
半头白发惭萧相，满面红尘问远师。应是世间缘未尽，欲抛官去尚迟疑。
[页]卷,册....[4943]442,13
第1157笔
　　　　草词毕遇芍药初开因咏小谢红药当阶翻诗以为一句未尽其状偶成十六韵　白居易
罢草紫泥诏，起吟红药诗。词头封送后，花口拆开时。
坐对钩帘久，行观步履迟。两三丛烂熳，十二叶参差。
背日房微敛，当阶朵旋欹。钗葶抽碧股，粉蕊扑黄丝。
动荡情无限，低斜力不支。周回看未足，比谕语难为。
句漏丹砂里，僬侥火燄旗。彤云賸根蒂，绛帻欠缨緌。
况有晴风度，仍兼宿露垂。疑香薰罨画，似泪著胭脂。
有意留连我，无言怨思谁。应愁明日落，如恨隔年期。
菡萏泥连萼，玫瑰刺绕枝。等量无胜者。唯眼与心知。
[页]卷,册....[4943]442,13
第1158笔
　　　　喜张十八博士除水部员外郎　白居易
老何殁后吟声绝，虽有郎官不爱诗。无复篇章传道路，空留风月在曹司。
长嗟博士官犹屈，亦恐骚人道渐衰。今日闻君除水部，喜于身得省郎时。
[页]卷,册....[4943]442,13
第1159笔
　　　　与沈杨二舍人合老同食敕赐樱桃玩物感恩因成十四韵　白居易
清晓趋丹禁，红樱降紫宸。驱禽养得熟，和叶摘来新。
圆转盘倾玉，鲜明笼透银。内园题两字，西掖赐三臣。
荧惑晶华赤，醍醐气味真。如珠未穿孔，似火不烧人。
杏俗难为对，桃顽讵可伦。肉嫌卢橘厚，皮笑荔枝皴。
琼液酸甜足，金丸大小匀。偷须防曼倩，惜莫掷安仁。
手擘才离核，匙抄半是津。甘为舌上露，暖作[4943]腹中春。
已惧长尸禄，仍惊数食珍。最惭恩未报，饱𫗪不才身。
[页]卷,册....[4944]442,13
第1160笔
　　　　送严大夫赴桂州　白居易
地压坤方重，官兼宪府雄。桂林无瘴气，柏署有清风。
山水衙门外，旌旗艛艓中。大夫应绝席，诗酒与谁同。
[页]卷,册....[4944]442,13
第1161笔
　　　　春夜宿直　白居易
三月十四夜，西垣东北廊。碧梧叶重叠，红药树低昂。
月砌漏幽影，风帘飘暗香。禁中无宿客，谁伴紫微郎。
[页]卷,册....[4944]442,13
第1162笔
　　　　夏夜宿直　白居易
人少庭宇旷，夜凉风露清。槐花满院气，松子落阶声。
寂寞（一作默）挑灯坐，沈吟蹋月行。年衰自无趣，不是厌承明。
[页]卷,册....[4944]442,13
第1163笔
　　　　七言十二句赠驾部吴郎中七兄（时早夏朝归，闭斋独处，偶题此什。）　白居易
四月天气和且清，绿槐阴合沙堤平。独骑善马衔镫稳，初著单衣肢体轻。
退朝下直少徒侣，归舍闭门无送迎。风生竹夜窗间卧，月照松时台上行。
春酒冷尝三数醆，晓琴闲弄十余声。幽怀静境何人别，唯有南宫老驾兄。
[页]卷,册....[4944]442,13
第1164笔
　　　　玉真张观主下小女冠阿容　白居易
绰约小天仙，生来十六年。姑山半峰雪，瑶水一枝莲。
晚院花留立，春窗月伴眠。回眸虽欲语，阿母在傍[4944]边。
[页]卷,册....[4945]442,13
第1165笔
　　　　龙花寺主家小尼（郭代公爱姬薛氏，幼尝为尼，小名仙人子。）　白居易
头青眉眼细，十四女沙弥。夜静双林怕，春深一食饥。
步慵行道困，起晚咏经迟。应似仙人子，花宫未嫁时。
[页]卷,册....[4945]442,13
第1166笔
　　　　访陈二　白居易
晓垂朱绶带，晚著白纶巾。出去为朝客，归来是野人。
两餐聊过日，一榻足容身。此外皆闲事，时时访老陈。
[页]卷,册....[4945]442,13
第1167笔
　　　　晚亭逐凉　白居易
送客出门后，移床下砌初。趁凉行绕竹，引睡卧看书。
老更为官拙，慵多向事疏。送窗倚藤杖，人道似僧居。
[页]卷,册....[4945]442,13
第1168笔
　　　　曲江忆李十一　白居易
李君殁后共谁游，柳岸荷亭两度秋。独绕曲江行一匝，依前还立水边愁。
[页]卷,册....[4945]442,13
第1169笔
　　　　江亭玩春　白居易
江亭乘晓阅众芳，春妍景丽草树光。日消石桂绿岚气，风坠木兰红露浆。
水蒲渐展书带叶，山榴半含琴轸房。何物春风吹不变，愁人依旧鬓苍苍。
[页]卷,册....[4945]442,13
第1170笔
　　　　闻夜砧[4945]　白居易
谁家思妇秋捣帛，月苦风凄砧杵悲。八月九日正长夜，千声万声无了时。
应到天明头尽白，一声添得一茎丝。
[页]卷,册....[4946]442,13
第1171笔
　　　　板桥路　白居易
梁苑城西二十里，一渠春水柳千条。若为此路今重过，十五年前旧板桥。
曾共玉颜桥上别，不知消息到今朝。
[页]卷,册....[4946]442,13
第1172笔
　　　　青门柳　白居易
青青一树伤心色，曾入几人离恨中。为近都门多送别，长条折尽减春风。
[页]卷,册....[4946]442,13
第1173笔
　　　　梨园弟子　白居易
白头垂泪话梨园，五十年前雨露恩。莫问华清今日事，满山红叶锁宫门。
[页]卷,册....[4946]442,13
第1174笔
　　　　暮江吟　白居易
一道残阳铺水中，半江瑟瑟半江红。可怜九月初三夜，露似真珠月似弓。
[页]卷,册....[4946]442,13
第1175笔
　　　　思妇眉　白居易
春风摇荡自东来，折尽樱桃绽尽梅。惟余思妇愁眉结，无限春风吹不开。
[页]卷,册....[4946]442,13
第1176笔
　　　　怨词　白居易
夺宠心那惯，寻思倚殿门。不知移旧爱，何处作新思。
[页]卷,册....[4946]442,13
第1177笔
　　　　空（一作寒）闺怨[4946]　白居易
寒月沈沈洞房静，真珠帘外梧桐影。秋霜欲下手先知，灯底裁缝剪刀冷。
[页]卷,册....[4947]442,13
第1178笔
　　　　秋房夜　白居易
云露青天月漏光，中庭立久却归房。水窗席冷未能卧，挑尽残灯秋夜长。
[页]卷,册....[4947]442,13
第1179笔
　　　　采莲曲　白居易
菱叶萦波荷飐风（一作水），荷花深处小船通。逢郎欲语低头笑，碧玉搔头落水中。
[页]卷,册....[4947]442,13
第1180笔
　　　　邻女　白居易
娉婷十五胜天仙，白日姮娥旱地莲。何处闲教鹦鹉语，碧纱窗下绣床前。
[页]卷,册....[4947]442,13
第1181笔
　　　　闺妇　白居易
斜凭绣床愁不动，红绡带缓绿鬟低。辽阳春尽无消息，夜合花前日又西。
[页]卷,册....[4947]442,13
第1182笔
　　　　移牡丹栽　白居易
金钱买得牡丹栽，何处辞丛别主来。红芳堪惜还堪恨，百处移将百处开。
[页]卷,册....[4947]442,13
第1183笔
　　　　听夜筝有感　白居易
江州去日听筝夜，白发新生不愿闻。如今格（一作况）是头成雪，弹到天明亦任君。
[页]卷,册....[4947]442,13
第1184笔
　　　　代谢好妓答崔员外（谢好，妓也。）　白居易
青娥小谢娘，白发老崔郎。谩爱胸前雪，其如头上霜。
别后曹家碑背上，思量好字断君肠。
[页]卷,册....[4947]442,13
第1185笔
　　　　琵琶[4947]　白居易
弦清拨刺语铮铮，背却残灯就月明。赖是心无惆怅事，不然争奈子弦声。
[页]卷,册....[4948]442,13
第1186笔
　　　　和殷协律琴思　白居易
秋水莲冠春草裙，依稀风调似文君。烦君玉指分明语，知是琴心佯不闻。
[页]卷,册....[4948]442,13
第1187笔
　　　　寄李苏州兼示杨琼　白居易
真娘墓头春草碧，心奴鬓上秋霜白。为问苏台酒席中，使君歌笑与谁同。
就中犹有杨琼在，堪上东山伴谢公。
[页]卷,册....[4948]442,13
第1188笔
　　　　听弹湘妃怨　白居易
玉轸朱弦瑟瑟徽，吴娃徵调奏湘妃。分明曲里愁云雨，似道萧萧郎不归。（江南新词有云：暮雨萧萧郎不归。）
[页]卷,册....[4948]442,13
第1189笔
　　　　闲坐　白居易
暖拥红炉火，闲搔白发头。百年慵里过，万事醉中休。
有室同摩诘，无儿比邓攸。莫论身在日，身后亦无忧。
[页]卷,册....[4948]442,13
第1190笔
　　　　不睡　白居易
燄短寒缸尽，声长晓漏迟。年衰自无睡，不是守三尸。
[页]卷,册....[4948]442,13
第1191笔
　　　　初罢中书舍人　白居易
自惭拙宦叨清贵（一作贯），还有痴心怕素餐。或望君臣相献替，可图妻子免饥寒。
性疏岂合承恩久，命薄元知济事难。分寸宠光酬未得，不休更拟觅何官。
[页]卷,册....[4949]443,13
第1192笔
　　　　宿阳成驿对月（自此后诗赴杭州路中作）　白居易
亲故寻回驾，妻孥未出关。凤皇池上月，送我过商（一作南）山。
[页]卷,册....[4949]443,13
第1193笔
　　　　商山路有感（并序）　白居易
　　前年夏，予自忠州刺史除书归阙，时刑部李十一侍郎、户部崔二十员
　　外亦自澧、果二郡守征还，相次入关，皆同此路。今年，予自中书舍
　　人授杭州刺史，又由此途出。二君己逝，予独南行，追叹兴怀，慨然
　　成咏。后来有与予杓直、虞平游者，见此短什，能无恻恻乎。傥未忘
　　情，请为继和。长庆二年七月三十日，题于内乡县南亭云尔。
忆昨征还日，三人归路同。此生都是梦，前事旋成空。
杓直泉埋玉，虞平烛过风。唯残乐天在，头白向江东。
[页]卷,册....[4949]443,13
第1194笔
　　　　重感[4949]　白居易
停骖歇路隅，重感一长吁。扰扰生还死，纷纷荣又枯。
困支青竹杖，闲捋白髭须。莫叹身衰老，交游半已无。
[页]卷,册....[4950]443,13
第1195笔
　　　　逢张十八员外籍　白居易
旅思正茫茫，相逢此道傍。晓岚（一作晚风）林叶暗，秋露草花香。
白发江城守，青衫水部郎。客亭同宿处，忽似夜归乡。
[页]卷,册....[4950]443,13
第1196笔
　　　　赴杭州重宿棣华驿见杨八旧诗感题一绝　白居易
往恨今愁应不殊，题诗粱下又踟蹰。羡君犹梦见兄弟，我到天明睡亦无。
[页]卷,册....[4950]443,13
第1197笔
　　　　寓言题僧　白居易
劫风火起烧荒宅，苦海波生荡破船。力小无因救焚溺，清凉山下且安禅。
[页]卷,册....[4950]443,13
第1198笔
　　　　内乡（一作县字）村路作　白居易
日下风高野路凉，缓驱疲马暗思乡。渭村秋物应如此，枣赤梨红稻穗黄。
[页]卷,册....[4950]443,13
第1199笔
　　　　路上寄银匙与阿龟　白居易
谪宦心都惯，辞乡去不难。缘留龟子住，涕泪一阑干。
小子须娇养，邹婆为好看。银匙封寄汝，忆我即加餐。
[页]卷,册....[4950]443,13
第1200笔
　　　　山泉煎茶有怀　白居易
坐酌泠泠水，看煎瑟瑟尘。无由持一碗，寄与爱茶人。
[页]卷,册....[4950]443,13
第1201笔
　　　　郢州赠王八使君　白居易
昔是诗狂客，今为酒病夫。强吟翻怅望，纵醉不欢娱。
鬓发三分白，交亲一半无。郢城君莫厌，犹校近京都。
[页]卷,册....[4951]443,13
第1202笔
　　　　吉祥寺见钱侍郎题名　白居易
云雨三年别，风波万里行。愁来（一作秋心）正萧索，况见古人名。
[页]卷,册....[4951]443,13
第1203笔
　　　　重到江州感旧游题郡楼十一韵　白居易
掌纶知是忝，剖竹信为荣。才薄官仍重，恩深责尚轻。
昔征从典午，今出自承明。凤诏休挥翰，渔歌欲濯缨。
还乘小艛艓，却到古湓城。醉客临江待，禅僧出郭迎。
青山满眼在，白发半头生。又校三年老，何曾一事成。
重过萧寺宿，再上庾楼行。云水新秋思，闾阎旧日情。
郡民犹认得，司马咏诗声。
[页]卷,册....[4951]443,13
第1204笔
　　　　赠江州李十使君员外十二韵　白居易
我本江湖上，悠悠任运身。朝随卖药（一作采樵）客，暮伴钓（一作打）鱼人。
迹为烧丹隐，家缘嗜酒贫。经过剡谿雪，寻觅武陵春。
岂有疏狂性，堪为侍从臣。仰头惊凤阙，下口触龙鳞。
剑佩辞天上，风波向海滨。非贤虚偶圣，无屈敢（一作可）求伸。
昔去曾同日，今来即后尘。（元和末，余与李员外同日黜官，今又相次出为刺史。）中年俱白发，左宦各朱轮。
长短才虽异，荣枯事略均。殷勤李员外，不合不相亲。
[页]卷,册....[4951]443,13
第1205笔
　　　　题别遗爱草堂兼呈李十使君（李亦庐山人，常隐白鹿洞。）　白居易
曾住炉峰下，书堂对药台。斩新萝径合，依旧竹窗开。
砌水亲开决，池荷手自栽。五年方暂至，一宿又须[4951]回。
纵未长归得，犹胜不到来。君家白鹿洞，闻道亦生苔。
[页]卷,册....[4952]443,13
第1206笔
　　　　重题（一作重题别遗爱草堂）　白居易
泉石尚依依，林疏僧亦稀。何年辞水阁，今夜宿云扉。
谩献长杨赋，虚抛薜荔衣。不能成一事，赢得白头归。
[页]卷,册....[4952]443,13
第1207笔
　　　　夜泊旅望　白居易
少睡多愁客，中宵起望乡。沙明连浦月，帆白满船霜。
近海江弥阔，迎秋夜更长。烟波三十宿，犹未到钱唐。
[页]卷,册....[4952]443,13
第1208笔
　　　　九江北岸遇风雨　白居易
黄梅县边黄梅雨，白头浪里白头翁。九江阔处不见岸，五月尽时（一作将尽）多恶风。
人间稳路应无限，何事抛身在（一作来）此中。
[页]卷,册....[4952]443,13
第1209笔
　　　　舟中晚起　白居易
日高犹掩水窗眠，枕簟清凉八月天。泊处或依沽酒店，宿时多伴钓鱼船。
退身江海应无用，忧国朝廷自有贤。且向钱唐湖上去，冷吟闲醉二三年。
[页]卷,册....[4952]443,13
第1210笔
　　　　秋寒　白居易
雪鬓年颜老，霜庭景气秋。病看妻检药，寒遣婢梳头。
身外名何有，人间事且休。澹然方寸内，唯拟学虚舟。
[页]卷,册....[4952]443,13
第1211笔
　　　　初到郡斋寄钱湖州李苏州（聊取二郡一哂，故有落句之戏。）　白居易
俱来沧海郡，半作白头翁。谩道风烟接，何曾笑语同。
吏稀秋税毕，客散晚庭（一作亭）空。霁后当楼月，潮来满座风。
霅溪殊冷僻，茂苑太繁雄。唯此（一作有）钱唐郡，闲忙恰得中。
[页]卷,册....[4953]443,13
第1212笔
　　　　对酒自勉　白居易
五十江城守，停杯一自思。头仍未尽白，官亦不全卑。
荣宠寻过分，欢娱已校迟。肺伤虽怕酒，心健尚夸诗。
夜舞吴娘袖，春歌蛮子词。犹堪三五岁，相伴醉花时。
[页]卷,册....[4953]443,13
第1213笔
　　　　郡楼夜宴留客　白居易
北客劳相访，东楼为一开。褰（一作卷）帘待月出，把火看潮来。
艳听（一作唱）竹枝曲，香传莲子杯。寒天殊未晓，归骑却迟回。
[页]卷,册....[4953]443,13
第1214笔
　　　　醉题候仙亭　白居易
蹇步垂朱绶，华缨映白须。何因驻衰老，只有且欢娱。
酒兴还应在，诗情可便无。登山与临水，犹未要人扶。
[页]卷,册....[4953]443,13
第1215笔
　　　　东院　白居易
松下轩廊竹下房，暖簷晴日满绳床。净名居士经三卷，荣启先生琴一张。
老去齿衰嫌橘醋，病来肺渴觉茶香。有时闲酌无人伴，独自腾腾入醉乡。
[页]卷,册....[4953]443,13
第1216笔
　　　　虚白堂[4953]　白居易
虚白堂前衙退后，更无一事到中心。移床就日簷间卧，卧咏闲诗侧枕琴。
[页]卷,册....[4954]443,13
第1217笔
　　　　闲夜咏怀因招周协律刘薛二秀才　白居易
世名检束为朝士，心性疏慵是野夫。高置寒灯如客店，深藏夜火似僧炉。
香浓酒熟能尝否，冷澹诗成肯和无。若厌雅吟须俗饮，妓筵勉力为君铺。
[页]卷,册....[4954]443,13
第1218笔
　　　　晚兴　白居易
极浦收残雨，高城驻落晖。山明虹半出，松暗鹤双归。
将吏随衙散，文书入务稀。闲吟倚新竹，筠粉污朱衣。
[页]卷,册....[4954]443,13
第1219笔
　　　　衰病　白居易
老与病相仍，华簪发不胜。行多朝散药，睡少夜停灯。
禄食分供鹤，朝衣减施僧。性多移不得，郡政谩如绳。
[页]卷,册....[4954]443,13
第1220笔
　　　　病中对病鹤　白居易
同病病夫怜病鹤，精神不损翅翎伤。未堪再举摩霄汉，只合相随觅稻粱。
但作悲吟和嘹唳，难将俗貌对昂藏。唯应一事宜为伴，我发君毛俱似霜。
[页]卷,册....[4954]443,13
第1221笔
　　　　夜归　白居易
半醉闲行湖岸东，马鞭敲镫辔珑璁。万株松树青山上，十里沙堤明月中。
楼角渐移当路影，潮头欲过满江风。归来未放笙歌散，画戟门开蜡烛红。
[页]卷,册....[4954]443,13
第1222笔
　　　　腊后岁前遇景咏意　白居易
海梅半日柳微黄，冻水初融日欲长。度腊都无苦霜霰，迎春先有好风光。
郡中起晚听衙鼓，城上行慵倚女墙。公事渐闲身且健，使君殊未厌余杭。
[页]卷,册....[4955]443,13
第1223笔
　　　　白发　白居易
雪发随梳落，霜毛绕鬓垂。加添老气味，改变旧容仪。
不肯长如漆，无过总作丝。最憎明镜里，黑白半头时。
[页]卷,册....[4955]443,13
第1224笔
　　　　钱湖州以箬下酒李苏州以五酘酒相次寄到无因同饮聊咏所怀　白居易
劳将箬下忘忧物，寄与江成爱酒翁。铛脚三州何处会，瓮头一醆几时同。
倾如竹叶盈樽绿，饮作桃花上面红。莫怪殷勤醉相忆，曾陪西省与南宫。
[页]卷,册....[4955]443,13
第1225笔
　　　　花楼望雪命宴赋诗　白居易
连天际海白皑皑，好上高楼望一回。何处更能分道路，此时兼不认池台。
万重云树山头翠，百尺花楼江畔开。素壁联题分韵句，红炉巡饮暖寒杯。
冰铺湖水银为面，风卷汀沙玉作堆。绊惹舞人春艳曳，句留醉客夜裴回。
输将虚白堂前鹤，失却樟亭驿后梅。别有故情偏忆得，曾经穷苦照书来。
[页]卷,册....[4955]443,13
第1226笔
　　　　晚岁　白居易
壮岁忽已去，浮荣何足论。身为百口长，官是一州尊。
不觉白双鬓，徒言朱两轓。病难施郡政，老未答君恩。
岁暮别兄弟，年衰无子孙。惹愁谙世网，治苦赖空门。
擥带知腰瘦，看灯觉眼昏。不缘衣食系，寻合返[4955]丘园。
[页]卷,册....[4956]443,13
第1227笔
　　　　宿竹阁　白居易
晚坐松簷下，宵眠竹阁间。清虚当服药，幽独抵归山。
巧未能胜拙，忙应不及闲。无劳别修道，即此是玄关。
[页]卷,册....[4956]443,13
第1228笔
　　　　岁暮枉衢州张使君书并诗因以长句报之　白居易
西州彼此意何如，官职蹉跎岁欲除。浮石潭边停五马，望涛楼上得双鱼。
万言旧手才难敌，五字新题思有余。贫薄诗家无好物，反投桃李报琼琚。（张曾应万言登科。）
[页]卷,册....[4956]443,13
第1229笔
　　　　和薛秀才寻梅花同饮见赠　白居易
忽惊林下发寒梅，便试花前饮冷杯。白马走迎诗客去，红筵铺待舞人来。
歌声怨处微微落，酒气熏时旋旋开。若到岁寒无雨雪，犹应醉得两三回。
[页]卷,册....[4956]443,13
第1230笔
　　　　与诸客空腹饮　白居易
隔宿书招客，平明饮暖寒。曲神寅日合，酒圣卯时欢。
促膝才飞白，酡颜已渥丹。碧筹攒米碗，红袖拂骰盘。
醉后歌尤异，狂来舞不难。抛杯语同坐，莫作老人看。
[页]卷,册....[4956]443,13
第1231笔
　　　　小岁日对酒吟钱湖州所寄诗　白居易
独酌无多兴，闲吟有所思。一杯新岁酒，两句故人诗。
杨柳初黄日，髭须半白时。蹉跎春气味，彼此老心知。
[页]卷,册....[4956]443,13
第1232笔
　　　　钱唐湖春行　白居易
孤山寺北贾亭西，水面初平云脚低。几处早莺争暖树，谁家新燕啄春泥。
乱花渐欲迷人眼，浅草才能没马蹄。最爱湖东行不足，绿杨阴里白沙堤。
[页]卷,册....[4957]443,13
第1233笔
　　　　题灵隐寺红辛夷花戏酬光上人　白居易
紫粉笔含尖火燄，红胭脂染小莲花。芳情乡（一作香）思知多少，恼得山僧悔出家。
[页]卷,册....[4957]443,13
第1234笔
　　　　重向火　白居易
火销灰复死，疏叶已经旬。岂是人情薄，其如天气春。
风寒忽再起，手冷重相亲。却就红炉坐，心如逢故人。
[页]卷,册....[4957]443,13
第1235笔
　　　　候仙（一作山）亭同诸客醉作　白居易
谢安山下空携妓，柳恽洲边只赋诗。争（一作不）及湖亭今日会（一作醉），嘲花咏水赠蛾眉。
[页]卷,册....[4957]443,13
第1236笔
　　　　城上　白居易
城上冬冬鼓，朝衙复晚衙。为君慵不出，落尽遶城花。
[页]卷,册....[4957]443,13
第1237笔
　　　　早行林下　白居易
披衣未冠栉，晨起入前林。宿露残花气，朝光新叶阴。
傍松人迹少，隔竹鸟声深。闲倚小桥立，倾头时一吟。
[页]卷,册....[4957]443,13
第1238笔
　　　　送李校书趁寒食归义兴山居[4957]　白居易
大见腾腾诗酒客，不忧生计似君稀。到舍将何作寒食，满船唯载树阴归。
[页]卷,册....[4958]443,13
第1239笔
　　　　题孤山寺山石榴花示诸僧众　白居易
山榴花似结红巾，容艳新妍占断春。色相故关（一作开）行道地，香尘拟触坐禅人。
瞿昙弟子君知否，恐是天魔女化身。
[页]卷,册....[4958]443,13
第1240笔
　　　　独行　白居易
暗诵黄庭经在口，闲携青竹杖随身。晚花新笋堪为伴，独入林行不要人。
[页]卷,册....[4958]443,13
第1241笔
　　　　二月五日花下作　白居易
二月五日花如雪，五十二人头似霜。闻有酒时须笑乐，不关身事莫思量。
羲和趁日沈西海，鬼伯驱人葬北邙。只有且来花下醉，从人笑道老颠狂。
[页]卷,册....[4958]443,13
第1242笔
　　　　戏题木兰花　白居易
紫房日照胭脂拆，素艳风吹腻粉开。怪得独饶脂粉态，木兰曾作女郎来。
[页]卷,册....[4958]443,13
第1243笔
　　　　清明日观妓舞听客诗　白居易
看舞颜如玉，听诗韵似金。绮罗从许笑，弦管不妨吟。
可惜春风老，无嫌酒醆深。辞花送寒食，并在此时心。
[页]卷,册....[4958]443,13
第1244笔
　　　　西湖晚归回望孤山寺赠诸客　白居易
柳湖松岛莲花寺，晚动归桡出道场。卢橘子低山雨重，棕（一作栟）榈叶战水风凉。
烟波澹荡摇空碧，楼殿参[4958]差倚夕阳。到岸请君回首望，蓬莱宫在海中央。
[页]卷,册....[4959]443,13
第1245笔
　　　　湖中自照　白居易
重重照影看容鬓，不见朱颜见白丝。失却少年无处觅，泥他（一作池）湖水欲何为。
[页]卷,册....[4959]443,13
第1246笔
　　　　赠苏炼师　白居易
两鬓苍然心浩然，松窗深处药炉前。携将道士通宵语，忘却花时（一作光）尽日眠。
明镜懒开长在匣，素琴欲弄半无弦。犹嫌庄子多词句，只读逍遥六七篇。
[页]卷,册....[4959]443,13
第1247笔
　　　　杭州春望　白居易
望海楼明照曙霞，（城东楼名望海楼。）护江堤白蹋晴沙。涛声夜入伍员庙，柳色春藏苏小家。
红袖织绫夸柿蒂，（杭州出柿，蒂花者尤佳。）青旗沽酒趁梨花。（其俗酿酒，趁梨花时熟，号为梨花春。）谁开湖寺西南路，草绿裙腰一道斜。（孤山寺路在湖洲中，草绿时，望如裙腰。）
[页]卷,册....[4959]443,13
第1248笔
　　　　饮散夜归赠诸客　白居易
鞍马夜纷纷，香街起暗尘。回鞭招饮妓，分火送归人。
风月应堪惜，杯觞莫厌频。明朝三月尽，忍不送残春。
[页]卷,册....[4959]443,13
第1249笔
　　　　湖亭晚归　白居易
尽日湖亭卧，心闲事亦稀。起因残醉醒，坐待晚凉归。
松雨飘藤帽，江风透葛衣。柳堤行不厌，沙软絮霏霏。
[页]卷,册....[4959]443,13
第1250笔
　　　　东楼南望八韵　白居易
不厌东南望，江楼对海门。风涛生有信，天水合无痕。
鹢带云帆动，鸥和雪浪翻。鱼盐聚为市，烟火起成村。
日脚金波碎，峰头钿点繁。送秋千里雁，报暝一声猿。
已豁烦襟闷，仍开病眼昏。郡中登眺处，无胜比东轩。
[页]卷,册....[4960]443,13
第1251笔
　　　　醉中酬殷协律　白居易
泗水亭边一分散，浙江楼上重游陪。挥鞭二十年前别，命驾三千里外来。
醉袖放狂相向舞，愁眉和笑一时开。留君夜住非无分，且尽青娥红烛台。
[页]卷,册....[4960]443,13
第1252笔
　　　　孤山寺遇雨　白居易
拂波云色重，洒叶雨声繁。水鹭（一作鸟）双飞起，风荷一向翻。
空蒙连北岸，萧飒入东轩。或拟湖中宿，留船在寺门。
[页]卷,册....[4960]443,13
第1253笔
　　　　樟亭双樱树　白居易
南馆西轩两树樱，春条长足夏阴成。素华朱实今虽尽，碧叶风来别有情。
[页]卷,册....[4960]443,13
第1254笔
　　　　湖上夜饮　白居易
郭外迎人月，湖边醒酒风。谁留使君饮，红烛在舟中。
[页]卷,册....[4960]443,13
第1255笔
　　　　赠沙鸥　白居易
老逼教垂白，官科遣著绯。形骸虽有累，方寸却无机。
遇酒多先醉，逢山爱晚归。沙鸥不知我，犹避隼旟[4960]飞。
[页]卷,册....[4961]443,13
第1256笔
　　　　余杭形胜　白居易
余杭形胜四方无，州傍青山县枕湖。遶郭荷花三十里，拂城松树一千株。
梦儿亭古传名谢，教妓楼新道姓苏。（州西灵隐山，上有梦谢亭，即是杜明浦梦谢灵运之所，因名客儿也，苏小小本钱唐妓人也。）独有使君年太老，风光不称白髭须。
[页]卷,册....[4961]443,13
第1257笔
　　　　江楼夕望招客　白居易
海天东望夕茫茫，山势川形阔复长。灯火万家城四畔，星河一道水中央。
风吹古木晴天雨，月照平沙夏夜霜。能就江楼销暑否，比君茅舍较清凉。
[页]卷,册....[4961]443,13
第1258笔
　　　　新秋病起　白居易
一叶落梧桐，年光半又空。秋多上阶日，凉足入怀风。
病瘦形如鹤，愁焦鬓似蓬。损心诗思里，伐性酒狂中。
华盖何曾惜，金丹不致功。犹须自惭愧，得作白头翁。
[页]卷,册....[4961]443,13
第1259笔
　　　　木芙蓉花下招客饮　白居易
晚凉思饮两三杯，召得江头酒客来。莫怕秋无伴醉物，水莲花尽木莲开。
[页]卷,册....[4961]443,13
第1260笔
　　　　悲歌　白居易
白头新洗镜新磨，老逼身来不奈何。耳里频闻故人死，眼前唯觉少年多。
塞鸿遇暖犹回翅，江水因潮亦反波。独有衰颜留不得，醉来无计但悲歌。
[页]卷,册....[4961]443,13
第1261笔
　　　　江楼晚眺景物鲜奇吟玩成篇寄水部张员外　白居易
澹烟疏雨间斜阳，江色鲜明海气凉。蜃散云收破楼阁，虹残水照断桥梁。
风翻白浪花千片，雁点青天字一行。好著丹青图画（一作写）取，题诗寄与水曹郎。
[页]卷,册....[4962]443,13
第1262笔
　　　　夜招周协律兼答所赠　白居易
满眼虽多客，开眉复向谁。少年非我伴，秋夜与君期。
落魄俱耽酒，殷勤共爱诗。相邻别有意，彼此老无儿。
[页]卷,册....[4962]443,13
第1263笔
　　　　重酬周判官　白居易
秋爱冷吟春爱醉，诗家眷属酒家仙。若教早被浮名系，可得闲游三十年。
[页]卷,册....[4962]443,13
第1264笔
　　　　饮后夜醒　白居易
黄昏饮散归来卧，夜半人扶强起行。枕上酒容和睡醒，楼前海月伴潮生。
将归梁燕还重宿，欲灭窗灯却复明。直至晓来犹妄想，耳中如有管弦声。
[页]卷,册....[4962]443,13
第1265笔
　　　　代卖薪女赠诸妓　白居易
乱蓬为鬓布为巾（一作裙），晓蹋寒山自负薪。一种钱唐江畔女，著红骑马是何人。
[页]卷,册....[4962]443,13
第1266笔
　　　　奉和李大夫题新诗二首各六韵　因严亭（一作固严）　白居易
箕颍人穷独，蓬壶路阻难。何如兼吏隐，复得事跻攀。
岩树罗阶下，江云贮栋间。似移天目石，疑入武丘[4962]山。
清景徒堪赏，皇恩肯放闲。遥知兴未足，即被诏征还。
[页]卷,册....[4963]443,13
第1267笔
　　　　奉和李大夫题新诗二首各六韵　忘筌亭　白居易
翠𪩘公门对，朱轩野径连。只开新户牖，不改旧风烟。
虚室闲生白，高情澹入玄。酒容同座劝，诗借属城传。
自笑沧江畔，遥思绛帐前。亭台随处（一作事）有，争敢比忘筌。
[页]卷,册....[4963]443,13
第1268笔
　　　　予以长庆二年冬十月到杭州明年秋九月始与范阳卢贾汝南周元范兰陵萧悦清河崔求东莱刘方舆同游恩德寺之泉洞竹石籍甚久矣及兹目击果惬心期因自嗟云到郡周岁方来入寺半日复去俯视朱绶仰睇白云有愧于心遂留绝句　白居易
云水埋藏恩德洞（一作寺），簪裾束缚使君身。暂来不宿归州去，应被山呼作俗人。
[页]卷,册....[4963]443,13
第1269笔
　　　　早冬　白居易
十月江南天气好，可怜冬景似春华。霜经未杀萋萋草，日暖初干漠漠沙。
老柘叶黄如嫩树，寒樱枝白是狂花。此时却羡闲人醉，五马无由入酒家。
[页]卷,册....[4963]443,13
第1270笔
　　　　岁假内命酒赠周判官萧协律　白居易
共知欲老流年急，且喜新正假日频。闻健此时相劝醉，偷闲何处共寻春。
脚随周叟行犹疾，头比萧翁白未匀。岁酒先拈辞不得，被君推作少年人。
[页]卷,册....[4963]443,13
第1271笔
　　　　与诸客携酒寻去年梅花有感[4963]　白居易
马上同携今日杯，湖边共觅去春梅。年年只是人空老，处处何曾花不开。
诗思又牵吟咏发，酒酣闲唤管弦来。樽前百事皆依旧，点检惟无薛秀才。（去年与薛景文同赏，今年长逝。）
[页]卷,册....[4964]443,13
第1272笔
　　　　醉送李协律赴湖南辟命因寄沈八中丞　白居易
富阳山底樟亭畔，立马停舟飞酒盂。曾共中丞情缱绻，暂留协律语踟蹰。
紫微星北承恩去，青草湖南称意无。不羡君官羡君幕，幕中收得阮元瑜。
[页]卷,册....[4964]443,13
第1273笔
　　　　内道场永讙上人就郡见访善说维摩经临别请诗因以此赠　白居易
五夏登坛内殿师，水为心地玉为仪。正传金粟如来偈，何用钱唐太守诗。
苦海出来应有路，灵山别后可无期。他生莫忘今朝会，虚白亭中法乐（一作发药）时。
[页]卷,册....[4964]443,13
第1274笔
　　　　见李苏州示男阿武诗自感成咏　白居易
遥羡青云里，祥鸾正引雏。自怜沧海伴，老蚌不生珠。
[页]卷,册....[4964]443,13
第1275笔
　　　　五月十五日夜月　白居易
岁熟人心乐，朝游复夜游。春风来海上，明月在江头。
灯火家家市，笙歌处处楼。无妨思帝里，不合厌杭州。
[页]卷,册....[4964]443,13
第1276笔
　　　　题州北路傍老柳树　白居易
皮枯缘受风霜久，条短为应攀折频。但见半衰当此路，不知初种是何人。
雪花零碎逐年减，烟叶稀疏随分新。莫道老株芳意少，逢春犹胜不逢春。
[页]卷,册....[4964]443,13
第1277笔
　　　　题清头陀　白居易
头陀独宿寺西峰，百尺禅庵半夜钟。烟月苍苍风瑟瑟，更无杂树对山松。
[页]卷,册....[4965]443,13
第1278笔
　　　　自叹二首　白居易
形羸自觉朝餐减，睡少偏知夜漏长。实事渐消虚事在，银鱼金带遶腰光。

二毛晓落梳头懒，两眼春昏点药频。唯有闲行犹得在，心情未到不如人。

[页]卷,册....[4965]443,13
第1279笔
　　　　湖上醉中代诸妓寄严郎中　白居易
笙歌杯酒正欢娱，忽忆仙郎望帝都。借问连宵直南省，何如尽日醉西湖。
蛾眉别久心知否，鸡舌含多口厌无。还有些些惆怅事，春来山路见蘼芜。
[页]卷,册....[4965]443,13
第1280笔
　　　　自咏　白居易
闷发每吟诗引兴，兴来兼酌（一作著）酒开颜。欲逢假（一作暇）日先招客，正对衙时亦望山。
句检簿书多卤莽，隄防官吏少机关。谁能头白劳心力，人道无才也是闲。
[页]卷,册....[4965]443,13
第1281笔
　　　　晚兴　白居易
草浅马翩翩，新晴薄暮天。柳条春拂面，衫袖醉垂鞭。
立语花堤上，行吟水寺前。等闲消一日，不觉过三年。
[页]卷,册....[4965]443,13
第1282笔
　　　　早兴　白居易
晨光出照屋梁明，初打开门鼓一声。犬上阶眠知地湿，鸟临窗语报天晴。
半销宿酒头仍重，新脱冬衣体[4965]乍轻。睡觉心空思想尽，近来乡梦不多成。
[页]卷,册....[4966]443,13
第1283笔
　　　　竹楼宿　白居易
小书楼下千竿竹，深火炉前一醆灯。此处与谁相伴宿，烧丹道士坐禅僧。
[页]卷,册....[4966]443,13
第1284笔
　　　　湖上招客送春泛舟　白居易
欲送残春招酒伴，客中谁最有风情。两瓶箬下新开得，一曲霓裳初教成。（时崔湖州寄新箬下酒来，乐妓按霓裳羽衣曲初毕。）
排比管弦行翠袖，指麾船舫点红旌。慢牵好向湖心去，恰似菱花镜上行。
[页]卷,册....[4966]443,13
第1285笔
　　　　戏醉客　白居易
莫言鲁国书生懦，莫把杭州刺史欺。醉客请君开（一作闲）眼望，绿杨风下有红旗。
[页]卷,册....[4966]443,13
第1286笔
　　　　紫阳花（招贤寺有山花一树，无人知名，色紫气香，芳丽可爱，颇类仙物，因以紫阳花名之。）　白居易
何年植向仙坛上，早晚移栽到梵家。虽在人间人不识，与君名作紫阳花。
[页]卷,册....[4966]443,13
第1287笔
　　　　郡斋旬假始命宴呈座客示郡寮（自此后在苏州作）　白居易
公门日两衙，公假月三旬。衙用决簿领，旬以会亲宾。
公多及私少，劳逸常不均。况为剧郡长，安得闲宴频。
下车已二月，开筵始今晨。初黔军厨突，一拂郡榻尘。
既备献酬礼，亦具水陆珍。萍醅箬溪醑，水鲙松江鳞。
侑食乐悬动，佐懽妓席陈。风流吴中（一作地）客，佳丽江南人。
歌节点随袂，舞香遗在茵。清奏凝未阕，酡（一作朱）颜气（一作酡）已春。
众宾勿遽起，群（一作郡）寮且逡巡。无轻一日醉，用犒九日勤。
微波九日勤，何以治吾民。微此一日醉，何以乐吾身。
[页]卷,册....[4967]444,13
第1288笔
　　　　题西亭　白居易
朝亦视簿书，暮亦视簿书。簿书视未竟，蟋蟀鸣座隅。
始觉芳岁晚，复嗟尘务拘。西园景多暇，可以少踌躇。
池鸟澹容与，桥柳高扶疏。烟蔓袅青薜，水花披白蕖。
何人造兹亭，华敞绰有余。四簷轩鸟翅，复屋罗蜘蛛。
直廊底曲房，䆗窱深且虚。修竹夹左右，清风来徐徐。
此宜宴佳（一作嘉）宾，鼓瑟吹笙竽。荒淫即不可，废旷将何如。
幸有酒与乐，及时欢且娱。忽其解郡印，他人来此居。
[页]卷,册....[4967]444,13
第1289笔
　　　　郡中西园[4967]　白居易
闲园多芳草，春夏香靡靡。深树足佳禽，旦暮鸣不已。
院门闭松竹，庭径穿兰芷。爱彼池上桥，独来聊徙倚。
鱼依藻长乐，鸥见人暂起。有时舟随风，尽日莲照水。
谁知郡府内，景物闲如此。始悟諠静缘，何尝系远迩。
[页]卷,册....[4968]444,13
第1290笔
　　　　北亭卧　白居易
树（一作远）绿晚阴合，池凉朝气清。莲开有佳色，鹤唳无凡声。
唯此闲寂境，惬我幽独情。病假十五日，十日卧兹亭。
明朝吏呼起，还复视黎甿。
[页]卷,册....[4968]444,13
第1291笔
　　　　一叶落　白居易
烦暑郁未退，凉飙潜已起。寒温与盛衰，递相为表里。
萧萧秋林下，一叶忽先委。勿言微摇落（一作一叶微），摇落从此始。
[页]卷,册....[4968]444,13
第1292笔
　　　　崔湖州赠红石琴荐焕如锦文无以答之以诗酬谢　白居易
赪锦支绿绮，韵同相感深。千年古涧石，八月秋堂琴。
引出山水思，助成金玉音。人间无可比，比我与君心。
[页]卷,册....[4968]444,13
第1293笔
　　　　九日宴集醉题郡楼兼呈周殷二判官　白居易
前年九日余杭郡（一作在余杭），呼宾命宴虚白堂。去年九日到东洛，今年九日来吴乡。
两边蓬鬓一时白，三处菊花同色黄。一日日知添老病（一作态），一年年觉惜重阳。
江南九月未摇落，柳青蒲绿稻穟香。姑苏台榭倚苍霭，太湖山水含清光。
可怜假日好天色，公门吏静风景凉。榜舟鞭马取宾客，扫楼拂席排壶觞。
胡琴[4968]铮𫓩指拨刺，吴娃美（一作细）丽眉眼长。笙歌一曲思凝绝，金钿再拜光低昂。
日脚欲落备灯烛，风头渐高加酒浆。觥醆艳翻菡萏叶，舞鬟摆落茱萸房。
半酣凭槛起四顾，七堰八门六十坊。远近高低寺间出，东西南北桥相望。
水道脉分櫂鳞次，里闾碁布城册方。人烟树色无隙罅，十里一片青茫茫。
自问有何才与政，高厅大馆居中央。铜鱼今乃泽国节，刺史是古吴都王。
郊无戎马郡无事，门有棨戟腰有章。盛时傥来合惭愧，壮岁忽去还感伤。
从事醒归应不可，使君醉倒亦何妨。请君停杯听我语，此语真实非虚狂。
五旬已过不为夭，七十为期盖是常。须知菊酒登高会，从此多无二十场。
[页]卷,册....[4969]444,13
第1294笔
　　　　同微之赠别郭虚舟炼师五十韵　白居易
我为江司马，君为荆判司。俱当愁悴日，始识虚丹师。
师年三十余，白皙好容仪。专心在铅汞，余力工琴棋。
静弹弦数声，闲饮酒一卮。因指尘土下，蜉蝣良可悲。
不闻姑射上，千岁冰雪肌。不见辽城外，古今冢累累。
嗟我天地间，有术人莫知。得可逃死籍，不唯走三尸。
授我参同契，其辞妙且微。六一閟扃𫔎，子午守雄雌。
我读随日悟，心中了无疑。黄芽与紫车，谓其坐致之。
自负因自叹，人生号男儿。若不佩金印，即合翳玉芝。
高谢人间世，深结山中期。泥坛方合矩，铸鼎圆中。
𬬻橐一以动，瑞气红辉辉。斋心独叹拜，中夜偷一窥。
二物正䜣合，厥状何怪奇。绸缪夫妇体，狎猎鱼龙姿。
简寂馆钟后，紫霄峰晓时。心尘未净洁，火候遂参差。
万寿觊刀圭，千功失毫厘。先生弹指起，姹女随烟飞。
始知缘会闲，阴骘不可移。药灶今夕罢，诏书明日追。
追我复追君，次第承恩私。官虽小大殊，同立白玉墀。
我直紫微闼，手进赏罚词。君侍玉皇座，口含生杀机。
直躬易媒孽，浮俗多瑕疵。转徒今安在，越峤吴江湄。
一提支郡印，一建连帅旗。何[4969]言四百里，不见如天涯。
秋风旦夕来，白日西南驰。雪霜各满鬓，朱紫徒为衣。
师从庐山洞，访旧来于斯。寻君又觅我，风驭纷逶迤。
帔裾曳黄绢，须发垂青丝。逢人但敛手，问道亦颔颐。
孤云难久留，十日告将归。款曲话平昔，殷勤勉衰羸。
后会杳何许，前心日磷缁。俗家无异物，何以充别食。
素牋一百句，题附元家诗。朱顶鹤一只，与师云间骑。
云间鹤背上，故情若相思。时时摘一句，唱作步虚辞。
[页]卷,册....[4970]444,13
第1295笔
　　　　霓裳羽衣（一有舞字）歌（和微之）　白居易
我昔元和侍宪皇，曾陪内宴宴昭阳。千歌百（一作万）舞不可数，就中最爱霓裳舞。
舞时寒食春风天，玉钩栏下香案前。案前舞者颜如玉，不著人家（一作间）俗衣服。
虹裳霞帔步摇冠，钿璎累累佩珊珊。婷婷似不任罗绮，顾听乐悬行复止。
磬箫筝笛递相搀，击𢬍弹吹声逦迤。（凡法曲之初，众乐不齐，唯金石丝竹次第发声。霓裳序初，亦复如此。）散序六奏未动衣，阳台宿云慵不飞。（散序六遍无拍，故不舞也。）
中序擘𬴃初入拍，秋竹竿裂春冰拆。（中序始有拍，亦名拍序。）飘然转旋（去声）回雪轻，嫣然纵送游龙惊。
小垂手后柳无力，斜曳裾时云欲生。（四句皆霓裳舞之初态。）烟蛾敛略不胜态，风袖低昂如有情。
上元点鬟招萼绿，王母挥袂别飞琼。（许飞琼、萼绿华，皆女仙也。）繁音急节十二遍，跳珠撼玉何铿铮。（霓裳破凡十二遍而终。）
翔鸾舞了却收翅，唳鹤曲终长引声。（凡曲将毕，皆声拍促速，唯霓裳之末，长引一声也。）当时乍见惊心目，凝视谛听殊未足。
一落人间八九年，耳冷不曾闻此曲。湓城但听山魈语，巴峡唯闻杜鹃哭。（予自江州司马转忠州刺史。）
移岭钱唐第二年，始有心情问（一作闻）丝竹。玲珑箜篌谢好筝，陈宠觱栗沈平笙。
清弦脆管纤纤手，教得霓裳一曲成。（自玲珑以下，皆杭之妓名。）虚白亭前湖水畔，前后祗应三度按。
便除庶子抛却来，闻道如今各星散。今年五月至苏州，朝钟暮角催白头。
贪看案牍常侵夜，不听笙歌[4970]直到秋。秋来无事多闲闷，忽忆霓裳无处问。
闻君部内多乐徒，问有霓裳舞者无。答云七县十（一作州千）万户，无人知有霓裳舞。
唯寄长歌与我来，题作霓裳羽衣谱。四幅花牋碧间红，霓裳实录在其中。
千姿万状分明见，恰与〔昭〕（朝）阳舞者同。眼前仿佛睹形质，昔日今朝想如一。
疑从魂梦呼召来，似著丹青图写出。我爱霓裳君合知，发于歌咏（一作引）形于诗。
君不见我歌云，惊破霓裳羽衣曲。（长恨歌云。）又不见我诗云，曲爱霓裳未拍时。（钱唐诗云。）
由来能事皆有主，杨氏创声君造谱。（开元中西凉府节度杨敬述造）。君言此舞难得（一作其）人，须是（一作得）倾城可怜女。
吴妖小玉飞作烟，（夫差女小玉死后，形见于王。其母抱之，霏微若烟雾散空。）越艳西施化为土。娇花巧笑久寂寥，娃馆苎萝空处所。
如君所言诚有是，君试从容听我语。若求国色始翻传，但恐人间废此舞。
妍媸优劣宁相远，大都只在人抬举。李娟（一作婵）张态君莫嫌，亦拟随宜（一作时）且教取。（娟、态，苏妓之名。）
[页]卷,册....[4971]444,13
第1296笔
　　　　小童薛阳陶吹觱栗歌（和浙西李大夫作）　白居易
剪削干芦插寒竹，九孔漏声五音足。近来吹者谁得名，关璀老死李衮生。
衮今又老谁其嗣，薛氏乐（一作小）童年十二。指点之下师授声，含嚼之间天与气。
润州城高霜月明，吟霜思月欲发声。山头江（一作水）底何悄悄，猿声不喘鱼龙听。
翕然声作疑管裂，诎然声尽疑刀截。有时婉（一作脆）软无筋骨，有时顿挫生棱节。
急声圆转促不断，轹轹（一作栗栗）辚辚似珠贯。缓声展（一作辰）引长有条（一作余），有（一作条）条直直如笔描。
下声乍坠石沈重，高声忽举云飘萧。明旦公堂陈宴席，主人命乐娱宾客（一作僚）。
碎丝细竹徒纷纷，宫调一声雄出群。众音缕不落道，有如部伍随将军。
嗟尔阳陶方稚齿，下手发声已如此。若教头白吹不休，但恐声名压关李。
[页]卷,册....[4971]444,13
第1297笔
　　　　啄木曲（才调集、英华题并作四不如酒）　白居易
莫买宝剪刀，虚费千金直。我有心中愁，知君剪不得。
莫磨解结锥，徒劳人气力（一作费心力）。我有肠中结，知君解不得。
莫染红丝线，徒夸好颜色。我有双泪珠，知君穿不得。
莫近红炉火，炎气徒相逼。我有两鬓霜，知君销不得。
刀不能剪心愁，锥不能解肠结。线不能穿泪珠，火不能销鬓雪。
不如饮此神圣（一作且饮长命）杯，万念千忧（一作愁）一时歇。
[页]卷,册....[4972]444,13
第1298笔
　　　　题灵岩寺（寺即吴馆娃官，鸣屧廊、砚池、采香径遗迹在焉。）　白居易
娃宫屧廊寻已倾，砚池香径又欲平。二三月时何草绿，几百年来空月明。
使君虽老颇多思，携觞领妓处处行。今愁古恨入丝竹，一曲凉州无限情。
直自当时到今日，中间歌吹更无声。
[页]卷,册....[4972]444,13
第1299笔
　　　　双石　白居易
苍然两片石，厥状怪且丑。俗用无所堪，时人嫌不取。
结从胚浑始，得自洞庭口。万古遗水滨，一朝入吾手。
担舁来郡内，洗刷去泥垢。孔黑烟痕深，罅青苔色厚。
老蛟蟠作足，古剑插为首。忽疑天上落，不似人间有。
一可支吾琴，一可贮吾酒。峭绝高数尺，坳泓容一斗。
五弦倚其左，一杯置其右。洼樽酌未空，玉山颓已久。
人皆有所好，物各求其偶。渐恐少年场，不容垂白叟。
回头问双石，能伴老夫否。石虽不能言，许我为三友。
[页]卷,册....[4972]444,13
第1300笔
　　　　宿东亭晓兴　白居易
温温土炉火，耿耿纱笼烛。独抱一张琴，夜入东斋宿。
窗声度残漏，帘影浮初旭。头痒晓梳多，眼昏春睡[4972]足。
负暄簷宇下，散步池塘曲。南雁去未回，东风来何速。
雪依瓦沟白，草遶墙根绿。何言万户州，太守常幽独。
[页]卷,册....[4973]444,13
第1301笔
　　　　日渐长赠周殷二判官　白居易
日渐长，春尚早。墙头半露红萼枝，池岸新铺绿芽草。
蹋草攀枝仰头叹，何人知此春怀抱。年颜盛壮名未成，官职欲高身已老。
万茎白发真堪恨，一片绯衫何足道。赖得君来劝一杯，愁开闷破心头好。
[页]卷,册....[4973]444,13
第1302笔
　　　　花前叹　白居易
前岁花前五十二，今年花前五十五。岁课年功头发知，从霜成雪君看取。（五年前在杭州，有诗云：五十二人头似霜。）
几人得老莫自嫌，樊李吴韦尽成土。（樊绛州宗师、李谏议景俭、吴饶州丹、韦侍郎𫖮，皆旧往还，相继丧逝。）南州桃李北州梅，且喜年年作花主。
花前置酒谁相劝，容坐唱歌满起舞。（容、满，皆妓之名也）。欲散重拈花细看，争知明日无风雨。
[页]卷,册....[4973]444,13
第1303笔
　　　　自咏五首　白居易
朝亦随群动，暮亦随群动。荣华瞬息间，求得将何用。
形骸与冠盖，假合相戏弄。但异睡著人，不知梦是梦。

一家五十口，一郡十万户。出为差科头，入为衣食主。
水旱合心忧，饥寒须手抚。何异食蓼虫，不知苦是苦。

公私颇多事，衰惫殊少欢。迎送宾客懒，鞭笞黎庶难。
老耳倦声乐，病口厌杯盘。既无可恋者，何以不休[4973]官。

一日复一日，自问何留滞。为贪逐日俸，拟作归田计。
亦须随丰约，可得无限剂。若待足始休，休官在何岁。

官舍非我庐，官园非我树。洛中有小宅，渭上有别墅。
既无婚嫁累，幸有归休处。归去诚已迟，犹胜不归去。

[页]卷,册....[4974]444,13
第1304笔
　　　　和微之听妻弹别鹤操因为解释其义依韵加四句　白居易
义重莫若妻，生离不如死。誓将死同穴，其奈生无子。
商陵追（一作迫）礼教，妇出不能止。舅姑明旦辞，夫妻中夜起。
起闻双鹤别，若与人相似。听其悲唳声，亦如不得已。
青田八九月，辽城一万里。裴回去住云，呜咽东西水。
写之在琴曲，听者酸心髓。况当秋月弹，先入忧人耳。
怨抑掩朱弦，沈吟停玉指。一闻无儿叹，相念两如此。
无儿虽薄命，有妻偕老矣。幸免生别离，犹胜商陵氏。
[页]卷,册....[4974]444,13
第1305笔
　　　　题故元少尹集后二首　白居易
黄壤讵知我，白头徒忆君。唯将老年泪，一洒故人文。

遗文三十轴，轴轴金玉声。龙门原上土，埋骨不埋名。

[页]卷,册....[4974]444,13
第1306笔
　　　　和微之四月一日作　白居易
四月一日天，花稀叶阴薄。泥新燕影忙，蜜熟蜂声乐。
麦风低冉冉，稻水平漠漠。芳节或蹉跎，游心稍牢落。
春华信为美，夏景亦未恶。飐浪嫩青荷，重栏晚红药。
吴宫好风月，越郡多楼阁。两地诚可怜，其奈久[4974]离索。
[页]卷,册....[4975]444,13
第1307笔
　　　　吴中好风景二首　白居易
吴中好风景，八月如三月。水荇叶仍香，木莲花未歇。
海天微雨散，江郭纤埃灭。暑退衣服干，潮生船舫活。
两衙渐多暇，亭午初无热。骑吏语使君，正是游时节。

吴中好风景，风景无朝暮。晓色万家烟，秋声八月树。
舟移管弦动，桥拥旌旗驻。改号齐云楼，重开武丘路。
况当丰岁熟，好是欢游处。州民劝使君，且莫抛官去。

[页]卷,册....[4975]444,13
第1308笔
　　　　答刘禹锡白太守行　白居易
吏满六百石，昔贤辄去之。秩登二千石，今我方罢归。
我秩讶已多，我归惭已迟。犹胜尘土下，终老无休期。
卧乞百日告，起吟五篇诗。（谓将罢官自咏五首。）朝与府吏别，暮与州民辞。
去年到郡时，麦穗黄离离。今年去郡日，稻花白霏霏。
为郡已周岁，半岁罹旱饥。襦袴无一片，甘棠无一枝。
何乃老与幼，泣别尽沾衣。下惭苏人泪，上愧刘君辞。
[页]卷,册....[4975]444,13
第1309笔
　　　　别苏州　白居易
浩浩姑苏民，郁郁长洲城。来惭荷宠命，去愧无能名。
青紫行将吏，班白列黎甿。一时临水拜，十里随舟行。
饯筵犹未收，征櫂不可停。稍隔烟树色，尚闻丝竹声。
怅望武丘路，沈吟浒水亭。还乡信有兴，去郡能无情。
[页]卷,册....[4975]444,13
第1310笔
　　　　卯时酒[4975]　白居易
佛法赞醍醐，仙方夸沆瀣。未如卯时酒，神速功力倍。
一杯置掌上，三咽入腹内。煦若春贯肠，暄如日炙背。
岂独肢体畅，仍加志气大。当时遗形骸，竟日忘冠带。
似游华胥国，疑反混元代。一性既完全，万机皆破碎。
半醒思往来，往来吁可怪。宠辱忧喜间，惶惶二十载。
前年辞紫闼，今岁抛皂盖。去矣鱼返泉，超然蝉离蜕。
是非莫分别，行止无疑碍。浩气贮胸中，青云委身外。
扪心私自语，自语谁能会。五十年来心，未如今日泰。
况兹杯中物，行坐长相对。
[页]卷,册....[4976]444,13
第1311笔
　　　　自问行何迟　白居易
前月发京口，今辰次淮涯。二旬四百里，自问行何迟。
还乡无他计，罢郡有余资。进不慕富贵，退未忧寒饥。
以此易过日，腾腾何所为。逢山辄倚櫂，遇寺多题诗。
酒醒夜深后，睡足日高时。眼底一无事，心中百不知。
想到京国日，懒放亦如斯。何必冒风水，促促赴程归。
[页]卷,册....[4976]444,13
第1312笔
　　　　除日答梦得同发楚州　白居易
共作千里伴，俱为一郡回。岁阴中路尽，乡思先春来。
山雪晚犹在，淮水晴欲开。归欤吟可作，休恋主人杯。
[页]卷,册....[4976]444,13
第1313笔
　　　　问杨琼　白居易
古人唱歌兼唱情，今人唱歌唯唱声。欲说向君君不会，试将此语问杨琼。
[页]卷,册....[4976]444,13
第1314笔
　　　　有感三首　白居易
鬓发（一作毛）已斑白，衣绶方朱紫。穷贱当壮年，富荣临暮齿。
车舆红尘合，第宅青烟起。彼来此须去，品物[4976]之常理。
第宅非吾庐，逆旅暂留止。子孙非我有，委蜕而已矣。
有如蚕造茧，又似花生子。子结花暗凋，茧成蚕老死。
悲哉可奈何，举世皆如此。

莫养瘦马驹，莫教小妓女。后事在目前，不信君看取。
马肥快行走，妓长能歌舞。三年五岁间，已闻换一主。
借问新旧主，谁乐谁辛苦。请君大带上，把笔书此语。

往事勿追思，追思多悲怆。来事勿相迎，相迎已（一作亦）惆怅。
不如兀然坐，不然塌然卧。食来即开口，睡来即合眼。
二事最关身，安寝加餐饭。忘怀任行止，委命随修短。
更若有兴来，狂歌酒一醆。

[页]卷,册....[4977]444,13
第1315笔
　　　　宿荥阳　白居易
生长在荥阳，少小辞乡曲。迢迢四十载，复向荥阳宿。
去时十一二，今年五十六。追思儿戏时，宛然犹在目。
旧居失处所，故里无宗族。岂为变市朝，兼亦迁陵谷。
独有溱洧水，无情依旧绿。
[页]卷,册....[4977]444,13
第1316笔
　　　　经溱洧　白居易
落日驻行骑，沈吟怀古情。郑风变已尽，溱洧至今清。
不见士与女，亦无芍药名。
[页]卷,册....[4977]444,13
第1317笔
　　　　就花枝　白居易
就花枝，移酒海。今朝不醉明朝悔，且算欢娱逐日来，任他容鬓随年改。
醉翻衫袖抛小令，笑掷骰盘呼大采。自量气力与心情，三五年间犹得在。
[页]卷,册....[4977]444,13
第1318笔
　　　　喜雨　白居易
圃旱忧葵堇，农旱忧禾菽。人各有所私，我旱忧松竹。
松干竹焦死，眷眷在心目。洒叶溉其根，汲水劳僮[4977]仆。
油云忽东起，凉雨凄相续。似面洗垢尘，如头得膏沐。
千柯习习润，万叶欣欣绿。千日浇灌功，不如一霡霂。
方知宰生灵，何异活草木。所以圣与贤，同心调玉烛。
[页]卷,册....[4978]444,13
第1319笔
　　　　题道宗上人十韵（并序）　白居易
　　普济寺律大德宗上人法堂中，有故相国郑司徒、归尚书、陆刑部、元
　　少尹及吏部郑相、中书韦相、钱左丞诗。览其题，皆与上人唱酬。阅
　　其人，皆朝贤。省其文，皆义语，予始知上人之文，为义作，为法作
　　，为方便智作，为解脱性作，不为诗而作也。知上人者云尔，恐不知
　　上人者，谓为护国、法振、灵一、皎然之徒与？故予题二十句以解之
　　。
如来说偈赞，菩萨著论议。是故宗律师，以诗为佛事。
一音无差别，四句有诠次。欲使第一流，皆知不二义。
精洁沾戒体，闲淡藏禅味。从容恣语言，缥缈离文字。
旁延邦国彦，上达王公贵。先以诗句牵，后令入佛智。
人多爱师句，我独知师意。不似休上人，空多碧云思。
[页]卷,册....[4978]444,13
第1320笔
　　　　寄皇甫宾客　白居易
名利既两忘，形体方自遂。卧掩罗雀门，无人惊我睡。
睡足斗擞衣，闲步中庭地。食饱摩挲腹，心头无一事。
除却玄晏翁，何人知此味。
[页]卷,册....[4978]444,13
第1321笔
　　　　寄庾侍郎　白居易
一双华亭鹤，数片太湖石。巉巉苍玉峰，矫矫青云翮。
是时岁云暮，淡薄烟景夕。庭霜封石棱，池雪印鹤迹。
幽致竟谁别，闲静聊自适。怀哉庾顺之，好是今宵客。
[页]卷,册....[4978]444,13
第1322笔
　　　　寄崔少监[4978]　白居易
微微西风生，稍稍东方明。入秋神骨爽，琴晓丝桐清。
弹为古宫调，玉水寒泠泠。自觉弦指下，不是寻常声。
须庾群动息，掩琴坐空庭。直至日出后，犹得心和平。
惜哉意未已，不使崔君听。
[页]卷,册....[4979]444,13
第1323笔
　　　　醉题沈子明壁　白居易
不爱君池东（池东一作家）十丛菊，不爱君池南（池南一作家）万竿竹。爱君帘下唱歌人，色似芙蓉声似玉。
我有阳关君未闻，若闻亦应愁杀君。
[页]卷,册....[4979]444,13
第1324笔
　　　　劝酒　白居易
劝君一醆（一作杯，下同）君莫辞，劝君两醆君莫疑，劝君三醆君始知。面上今日老昨日，
心中醉时胜醒时。天地迢遥自（一作迢日）长久，白兔赤乌相趁走。身后堆金拄北斗，
不如生前一樽酒。君不见春明门外天欲明，喧喧歌哭半死生。游人驻马出不得，
白舆素车争路行。归去来，头已白，典钱将用买酒吃。
[页]卷,册....[4979]444,13
第1325笔
　　　　落花　白居易
留春春不住，春归人寂寞。厌风风不定，风起花萧索。
既兴风前叹，重命花下酌。劝君尝绿醅，教人拾红萼。
桃飘火燄燄，梨堕雪漠漠。独有病眼花，春风吹不落。
[页]卷,册....[4979]444,13
第1326笔
　　　　对镜吟　白居易
白头老人照镜时，掩镜沈吟吟旧诗。二十年前一茎白，如今变作满头丝。（余二十年前尝有诗云：白发生一茎，朝来明镜里。勿言一茎少，满头从此始。今则满头矣。）
吟罢回头索杯酒，醉来屈指数亲知。老于我者多穷贱，设使身存寒且饥。
少于我者半为土，墓树已抽三五枝。我今幸得见头白，禄俸不薄官不卑。
眼前有酒心无苦，只合欢[4979]娱不合悲。
[页]卷,册....[4980]444,13
第1327笔
　　　　耳顺吟寄敦诗梦得　白居易
三十四十五欲牵，七十八十百病缠。五十六十却不恶，恬淡清净心安然。
已过爱贪声利后，犹在病羸昏耄前。未无筋力寻山水，尚有心情听管弦。
闲开新酒尝数醆，醉忆旧诗吟一篇。敦诗梦得且相劝，不用嫌他耳顺年。
[页]卷,册....[4980]444,13
第1328笔
　　　　别毡帐火炉　白居易
忆昨腊月天，北风三尺雪。年老不禁寒，夜长安可彻。
赖有青毡帐，风前自张设。复此红火炉，雪中相暖热。
如鱼入渊水，似兔藏深穴。婉软蛰鳞苏，温炖冻肌活。
方安阴惨夕，遽变阳和节。无奈时候迁，岂是恩情绝。
毳逐日卷，香燎随灰灭。离恨属三春，佳期在十月。
但令此身健，不作多时别。
[页]卷,册....[4980]444,13
第1329笔
　　　　六年春赠分司东都诸公（时为河南尹）　白居易
我为同州牧，内愧无才术。忝擢恩已多，遭逢幸非一。
偶当谷贱岁，适值民安日。郡县狱空虚，乡闾盗奔逸。
其间最幸者，朝客（一作夕）多分秩。行接鸳鹭群，坐成芝兰室。
时联拜表骑，间动题诗笔。夜雪秉烛游，春风携榼出。
花教莺点检，柳付风排比。法酒淡清浆，含桃袅红实。
洛童调（去声）金管，卢女铿瑶瑟。黛惨歌思深，腰凝舞拍密。
每因同醉乐，自觉忘衰疾。始悟肘后方，不如杯中物。
生涯随日过，世事何时毕。老子苦乖慵，希君数牵率。
[页]卷,册....[4980]444,13
第1330笔
　　　　九日代罗樊二妓招舒著作（齐梁格）[4980]　白居易
罗敷敛双袂，樊姬献一杯。不见舒员外，秋菊为谁开。
[页]卷,册....[4981]444,13
第1331笔
　　　　忆旧游（寄刘苏州）　白居易
忆旧游，旧游安在哉。旧游之人半白首，旧游之地多苍苔。
江南旧游凡几处，就中最忆吴江隈。长洲苑绿柳万树，齐云楼春酒一杯。
阊门晓严旗鼓出，皋桥夕闹船舫回。修蛾慢脸灯下醉，急管繁弦头上催。
六七年前狂烂熳，三千里外思裴回。李娟张态一春梦，周五殷三归夜台。
虎丘月色为谁好，娃宫花枝应自开。赖得刘郎解吟咏，江山气色合归来。（娟、态，苏州妓名。周、殷，苏州从事。）
[页]卷,册....[4981]444,13
第1332笔
　　　　答崔宾客晦叔十二月四日见寄（来篇云，共相呼唤醉归来）　白居易
今岁日余二十六，来岁年登六十二。尚不能忧眼下身，因何更算人间事。
居士忘筌默默坐，先生枕曲昏昏睡。早晚相从归醉乡，醉乡去此无多地。
[页]卷,册....[4981]444,13
第1333笔
　　　　劝我酒　白居易
劝我酒，我不辞。请君歌，歌莫迟。
歌声长，辞亦切。此辞听者堪愁绝，洛阳女儿面似花，
河南大尹头如雪。
[页]卷,册....[4981]444,13
第1334笔
　　　　赠韦处士六年夏大热旱　白居易
骄阳连毒暑，动植皆枯槁。旱日干密云，炎烟焦茂草。
少壮犹困苦，况予病且老。脱（一作既）无白栴檀，何以除热恼。（华严经云：以白栴檀涂身，能除一切热恼而得清凉也。）
汗巾束头鬓，膻食熏襟抱。始觉韦山人，休粮散发好。
[页]卷,册....[4981]444,13
第1335笔
　　　　和微之诗二十三首（并序）　白居易
　　微之又以近作四十三首寄来，命仆继和，其间瘀絮四百字，车斜二十
　　篇者流，皆韵剧辞殚，瓌奇怪谲。又题云：奉烦只此一度，乞不见辞
　　。意欲定霸取威，置仆于穷地耳。大凡依次用韵，韵同而意殊。约体
　　为文，文成而理胜。此足下素所长者，仆何有焉？今足下果用所长，
　　过蒙见窘。然敌则气作，急则计生。四十二章，麾扫并毕，不知大敌
　　，以为如何。夫𣃁石破山，先观镵迹，发矢中的，兼听弦声。以足下
　　来章，惟求相困，故老仆报语，不觉大夸，况曩者唱酬。近来因继，
　　已十六卷，凡千余首矣。其为敌也，当今不见；其为多也，从古未闻
　　。所谓天下英雄，唯使君与操耳。戏及此者，亦欲三千里外，一破愁
　　颜，勿示他人，以取笑诮。乐天白。
第1336笔
　　　　和微之诗二十三首　和晨霞（此后在上都作）　白居易
君歌仙氏真，我歌慈氏真。慈氏发真念，念此阎浮人。
左命大迦叶，右召桓提因。千万化菩萨，百亿诸鬼神。
上自非相顶，下及风水轮。胎卵湿化类，蠢蠢难具陈。
弘愿在救援，大悲忘辛勤。无论善不善，岂间冤与亲。
抉开生盲眼，摆去烦恼尘。烛以智慧日，洒之甘露津。
千界一时度，万法无与邻。借问晨霞子，何如朝玉宸。
[页]卷,册....[4982]445,13
第1337笔
　　　　和微之诗二十三首　和送刘道士游天台　白居易
闻君梦游仙，轻举超世雰。握持尊皇节，统卫吏兵军。
灵旗星月象，天衣龙凤纹。佩服交带箓，讽吟蕊珠文。
阆宫缥缈间，钧乐依稀闻。斋心谒西母，暝（一作膜）拜朝东君。
烟霏子晋裾，霞烂麻姑裙。倏忽别真侣，怅望随归云。
人生同大梦，梦与觉谁分。况此梦中梦，悠哉何足云。
假如金阙顶，设使银河𣸣。既未出三界，犹应在五蕴。
饮咽日月精，茹嚼沆瀣芬。尚是色香味，六尘之所熏。
仙中有大（一作天）仙，首出梦幻群。慈光一照烛，奥法相𬘡缊。
不知万龄暮，不见三光曛。一性自了了，万缘徒纷纷。
苦海不能漂，劫火不能焚。此是竺乾教，先生垂典坟。
[页]卷,册....[4983]445,13
第1338笔
　　　　和微之诗二十三首　和栉沐寄道友　白居易
栉沐事朝谒，中门初动关。盛服去尚早，假寐须臾间。
钟声发东寺，夜色藏南山。停骖待五漏，人马同时闲。
高星粲金粟，落月沈玉环。出门向关（一作阙）路，坦坦无阻艰。
始出里北闬，稍转市西阛。晨烛照朝服，紫烂复朱殷。
由来朝廷士，一入多不还。因循掷白日，积渐凋朱颜。
青云已难致，碧落安能攀。但且知止足，尚可销忧患。
[页]卷,册....[4983]445,13
第1339笔
　　　　和微之诗二十三首　和祝苍华（苍华，发神名。）　白居易
日居复月诸，环回照下土。使我玄云发，化为素丝缕。
禀质本羸劣，养生仍莽卤。痛饮困连宵，悲吟饥过午。
遂令头上发，种种无尺五。根稀比黍苗，梢细同钗股。
岂是乏膏沐，非关栉风雨。最为悲伤多，心焦衰落苦。
余者能有几，落者不可数。秃似鹊填河，堕如乌解羽。
苍华何用祝，苦辞亦休吐。匹如剃头僧，岂要[4983]巾冠主。
[页]卷,册....[4984]445,13
第1340笔
　　　　和微之诗二十三首　和我年三首　白居易
我年五十七，荣名得几许。甲乙三道科，苏杭两州主。
才能本浅薄，心力虚劳苦。可（一作何）能随众人，终老于尘土。

我年五十七，归去诚已迟。历官十五政，数若珠累累。
野萍始宾荐，场苗初絷维。因读管萧书，窃慕大有为。
及遭荣遇来，乃觉才力羸。黄纸诏频草，朱轮车载脂。
妻孥及仆使，皆免寒与饥。省躬私自愧，知我者微之。
永怀山阴守，未遂嵩阳期。如何坐留滞，头白江之湄。

我年五十七，荣名得非少。报国竟何如，谋身犹未了。
昔尝速官谤，恩大而惩小。一黜鹤辞轩，七年鱼在沼。
将枯鳞再跃，经铩翮重矫。白日上昭昭，青云高渺渺。
平生颇同病，老大宜相晓。紫绶足可荣，白头不为夭。
夙怀慕箕颍，晚节期松筿。何当阙下来，同拜陈情表。

[页]卷,册....[4984]445,13
第1341笔
　　　　和微之诗二十三首　和三月三十日四十韵　白居易
送春君何在，君在山阴署。忆我苏杭时，春游亦多处。
为君歌往事，岂敢（一作取）辞劳虑。莫怪言语狂，须知酬答遽。
江南腊月半，水冻凝如瘀。寒景尚苍茫，和风已吹嘘。
女墙城似灶，雁齿桥如锯。鱼尾上奫沦，草芽生沮洳。
律迟太簇管，日缓羲和驭。布泽木龙催，迎春土牛助。
雨师习习洒，云将飘飘翥。四野万里晴，千山一时曙。
杭土丽且康，苏民富而庶。善恶有惩劝，刚柔无吐茹。
雨衙少辞牒，四境稀书疏。俗以劳安，政因闲暇著。
仙亭日登眺，虎丘时游豫。（望仙亭在杭，虎丘寺在苏。）寻幽驻旌轩，选胜回宾御。
舟移溪鸟避，[4984]乐作林猿觑。池古莫耶沈，石奇罗刹踞。（剑池在苏州，罗刹石在杭州。）
水苗泥易耨，畬粟灰难锄。紫蕨抽出畦，白莲埋在淤。
萎花红带黯，湿叶黄含烟。（楚辞云：叶烟色而就黄。）镜动波飐菱，雪回风旋絮。
手经攀桂馥，齿为尝梅楚。坐并船脚攲，行多马蹄跙。
圣贤清浊醉，水陆鲜肥饫。鱼鲙芥酱调，水葵盐豉絮（敕虑反）。
虽微五袴咏，幸免兆人诅。但令乐不荒，何必游无倨。
吴苑仆寻罢，越城公尚据。旧游及客存，新宴谁人与（去声）。
莫空文举酒，强下何曾箸。江上易优游，城中多毁誉。
分应当自尽（一作画），事勿求人恕。我既无子孙，君仍毕婚娶。
久为云雨别，终拟江湖去。范蠡有扁舟，陶潜有篮舆。
两心苦相忆，两口遥相语。最恨七年春，春来各一处。
[页]卷,册....[4985]445,13
第1342笔
　　　　和微之诗二十三首　和寄乐天　白居易
贤愚类相交，人情之大率。然自古今来，几人号胶漆。
近闻屈指数，元某与白乙。旁爱及弟兄，中权（一作懽）避家室。
松筠与金石，未足喻坚密。在车如轮辕，在身如肘腋。
又如风云会，天使相召（一作终）匹。不似势利交，有名而无实。
顷我在杭岁，值君之越日。望愁来仪迟，宴惜流景疾。
坐耀黄金带，酌酡赪玉质。酣歌口不停，狂舞衣相拂。
平生赏心事，施展十未一。会笑始哑哑，离嗟乃唧唧。
饯筵才收拾，征櫂遽排〔比〕（北）。后恨苦绵绵，前欢何卒卒。
居人色惨淡，行子心纡郁。风袂去时挥，云帆望中失。
宿酲和别思，目眩心忽忽。病魂黯然销，老泪凄其出。
别君只如昨，芳岁换六七。俱是官家身，后期难自必。（籍田赋云：难望岁而自必。）
[页]卷,册....[4985]445,13
第1343笔
　　　　和微之诗二十三首　和寄问刘白（时梦得与乐天方舟西上）　白居易
正与刘梦得，醉笑大开口。适值此诗来，欢喜君知否。
遂令高卷幕，兼遣重添酒。起望会稽云，东南一回[4985]首。
爱君金玉句，举世谁人有。功用随日新，资材本天授。
吟哦不能散，自午将及酉。遂留梦得眠，匡床宿东牖。
[页]卷,册....[4986]445,13
第1344笔
　　　　和微之诗二十三首　和新楼北园偶集从孙公度周巡官韩秀才卢秀才范处士小饮郑侍御判官周刘二从事皆先归　白居易
闻君新楼宴，下对北园花。主人既贤豪，宾客皆才华。
初筵日未高，中饮景已斜。天地为幕席，富贵如泥沙。
嵇刘陶阮徒，不足置齿牙。卧瓮鄙毕卓，落帽嗤孟嘉。
芳草供枕藉，乱莺助諠哗。醉乡得道路，狂海无津涯。
一岁春又尽，百年期不赊。同醉君莫辞，独醒古所嗟。
销愁若沃雪，破闷如割（一作剖）瓜。称觞起为寿，此乐无以加。
歌声凝贯珠，舞袖飘乱麻。相公谓四座，今日非自夸。
有奴善吹笙，有婢弹琵琶。十指纤若笋，双鬟黳如鸦。
履舄起交杂，杯盘散纷拏。归去勿拥遏，倒载逃难遮。
明日宴东武，后日游若耶。岂独相公乐，讴歌千万家。
[页]卷,册....[4986]445,13
第1345笔
　　　　和微之诗二十三首　和除夜作　白居易
君赋此诗夜，穷阴岁之余。我和此诗日，微和春之初。
老知颜状改，病觉肢体虚。头上毛发短，口中牙齿疏。
一落老病界，难逃生死墟。况此促促世，与君多索居。
君在浙江东，荣驾方伯舆。我在魏阙下，谬乘大夫车。
妻孥常各饱，奴婢亦盈庐。唯是利人事，比君全不如。
我统十郎官，君领百吏胥。我掌四曹局，君管十乡闾。
君为父母君，大惠在资储。我为刀笔吏，小恶乃诛锄。
君提七郡籍，我按三尺书。俱已佩金印，尝同趋玉除。
外宠信非薄，中怀何不摅。恩光未报答，日月空居诸。
磊落尝许君，跼促应笑予。所以自知分，[4986]欲先歌归欤。
[页]卷,册....[4987]445,13
第1346笔
　　　　和微之诗二十三首　和知非　白居易
因君知非问，诠较天下事。第一莫若禅，第二无如醉。
禅能泯人我，醉可忘荣悴。与君次第言，为我少留意。
儒教重礼法，道家养神气。重礼足滋彰，养神多避忌。
不如学禅定，中有甚深味。旷廓了如空，澄凝胜于睡。
屏除默默念，销尽悠悠思。春无伤春心，秋无感秋泪。
坐成真谛乐，如受空王赐。既得脱尘劳，兼应离惭愧。
除禅其次醉，此说非无谓。一酌机即忘，三杯性咸遂。
逐臣去室妇，降虏败军帅。思苦膏火煎，忧深扃锁秘。
须凭百杯沃，莫惜千金费。便似罩中鱼，脱飞生两翅。
劝君虽老大，逢酒莫回避。不然即学禅，两途同一致。
[页]卷,册....[4987]445,13
第1347笔
　　　　和微之诗二十三首　和望晓　白居易
休吟稽山晓，听咏秦城旦。鸣鸡初有声，宿鸟犹未散。
丁丁漏向尽，冬冬鼓过半。南山青沈沈，东方白漫漫。
街心若流水，城角如断岸。星河稍隅落，宫阙方轮焕。
朝车雷四合，骑火星一贯。赫奕冠盖盛，荧煌朱紫烂。
沙堤亘蟆池，（子城东北低下处，旧号虾蟆池。）市路遶龙断。白日忽照耀，红尘纷散乱。
贵教过客避，荣任行人看。祥烟满虚空，春色无边畔。
鹓行候晷刻，龙尾登霄汉。台殿暖宜攀，风光晴可玩。
草铺地茵褥，云卷天帏幔。莺杂佩锵锵，花饶（一作遶）衣粲粲。
何言终日乐，独起临风叹。叹我同心人，一别春七换。
相望山隔碍，欲去官羇绊。何日到江东，超然似张翰。
[页]卷,册....[4987]445,13
第1348笔
　　　　和微之诗二十三首　和李势女[4987]　白居易
减一分太短，增一分太长。不朱面若花，不粉肌如霜。
色为天下艳，心乃女中郎。自言重不幸，家破身未亡。
人各有一死，此死职所当。忍将先人体，与主为疣疮。
妾死主意快，从此两无妨。愿信赤心语，速即白刃光。
南郡忽感激，却立舍锋铓。抚背称阿，归我如归乡。
竟以恩信待，岂止猜妒忘。由来几上肉，不足挥干将。
南郡死已久，骨枯墓苍苍。愿于墓上头，立石镌此章。
劝诫天下妇，不令阴胜阳。
[页]卷,册....[4988]445,13
第1349笔
　　　　和微之诗二十三首　和酬郑侍御东阳春闷放怀追越游见寄　白居易
君得嘉鱼置宾席，乐如南有嘉鱼时。劲气森爽竹竿竦，妍文焕烂芙蓉披。
载笔在幕名已重，补衮于朝官尚卑。一缄疏入掩谷永，三都赋成排左思。
自言拜辞主人后，离心荡飏风前旗。东南门馆别经岁，春眼怅望秋心悲。（已上叙嘉鱼。）
昨日嘉鱼来访我，方驾同出何所之。乐游原头春尚早，百舌新语声椑椑。
日趁花忙向南拆，风催柳急从东吹。流年怳不饶我，美景鲜妍来为谁。
红尘三条界阡陌，碧草千里铺郊畿。余霞断时绮幅裂，斜云展处罗文纰。
暮钟远近声互动，暝鸟高下飞追随。酒酣将归未能去，怅然回望天四垂。
生何足养嵇著论，途何足泣杨涟洏。胡不花下伴春醉，满酌绿酒听黄鹂。
嘉鱼点头时一叹，听我此言不知疲。语终兴尽各分散，东西轩骑分逶迤。
此诗无遣闲人见，见恐与他为笑资。白首旧寮知我者，凭君一咏向周师。（周判官师范，苏杭旧判官。去范字叶韵。）
[页]卷,册....[4988]445,13
第1350笔
　　　　和微之诗二十三首　和自劝二首　白居易
稀稀疏疏遶篱竹，窄窄狭狭向阳屋。屋中有一曝背翁，委置形骸如土木。
日暮半炉麸炭火，夜深一醆纱笼烛。不知有益及民无，二十年来食官禄。
就暖移盘簷下食，防寒拥被帷中宿。秋官月俸八九万，岂徒遣[4988]尔身温足。
勤操丹笔念黄沙，莫使饥寒囚滞狱。

急景凋年急于水，念此揽衣中夜起。门无宿客共谁言，暖酒挑灯对妻子。
身（一作自）饮数杯妻一醆，余酌分张与儿女。微酣静坐未能眠，风霰萧萧打窗纸。
自问有何才与术，入为丞郎出刺史。争知（一作如）寿命短复长，岂得营营心不止。
请看韦孔与钱崔，半月之间四人死。（韦中书、孔京兆、钱尚书、崔华州，十五日间，相次而逝。）

[页]卷,册....[4989]445,13
第1351笔
　　　　和微之诗二十三首　和雨中花　白居易
真宰倒持生杀柄，闲物命长人短命。松枝上鹤蓍下龟，千年不死仍无病。
人生不得似龟鹤，少去老来同旦暝。何异花开旦暝间，未落仍遭风雨横。
草得经年菜（一作莱）连月，唯花不与多时节。一年三百六十日，花能几日供攀折。
桃李无言能自诉，黄莺解语凭君说。莺虽为说不分明，叶底枝头谩饶舌。
[页]卷,册....[4989]445,13
第1352笔
　　　　和微之诗二十三首　和晨兴因报问龟儿　白居易
冬旦寒惨澹，云日无晶辉。当此岁暮感，见君晨兴诗。
君诗亦多苦，苦在兄远离。我苦不在远，缠绵肝与脾。
西院病孀妇，后床孤姪儿。黄昏一恸后，夜半十起时。
病眼两行血（一作泪），衰（一作悲）鬓万茎丝。咽绝五脏脉，廋消（一作消渗）百骸脂。
双目失一目，四肢断两肢。不如溘然逝（一作尽），安用半活为。
谁谓荼蘗苦，荼蘗甘如饴。谁谓汤火热，汤火冷如澌。
前时君寄诗，忧念问阿龟。喉燥声气窒，经年无报辞。
及睹晨兴句，未吟先涕垂。因兹涟洳（一作涟）际，一吐心中悲。
茫茫四海间，此苦唯君知。去我四千里，使我告诉谁。
仰头向青天，但见雁南飞。凭雁寄一语，为我达微之。
弦绝有续胶，树斩可接枝。唯我中肠断，应无连得期。
[页]卷,册....[4989]445,13
第1353笔
　　　　和微之诗二十三首　和朝回与王炼师游南山下[4989]　白居易
蔼蔼春景余，峨峨夏云初。躞蹀退朝骑，飘飖随风裾。
晨从四丞相，入拜白玉除。暮与一道士，山寻青谿居。
吏隐本齐致，朝野孰云殊。道在有中适，机忘无外虞。
但愧烟霄上，鸾凤为吾徒。又惭云林（一作水）间，鸥鹤不我疏。
坐倾数杯酒，卧枕一卷书。兴酣头兀兀，睡觉心于于。
以此送日月，问师为何如。
[页]卷,册....[4990]445,13
第1354笔
　　　　和微之诗二十三首　和尝新酒　白居易
空腹尝新酒，偶成卯时醉。醉来拥褐裘，直至斋时睡。
睡酣不语笑，真寝无梦寐。殆欲妄形骸，讵知属天地。
醒（一作酲）余和未散，起坐澹无事。举臂一欠伸，引琴弹秋思。
[页]卷,册....[4990]445,13
第1355笔
　　　　和微之诗二十三首　和顺之琴者　白居易
阴阴花院月，耿耿兰房烛。中有弄琴人，声貌俱如玉。
清泠石泉引，雅澹（一作澹泞）风松曲。遂使君子心，不爱凡丝竹。
[页]卷,册....[4990]445,13
第1356笔
　　　　感旧写真　白居易
李放写我真，写来二十载。莫问真何如，画亦销光彩。
朱颜与玄鬓，日夜改复改。无嗟貌遽非，且喜身犹在。
[页]卷,册....[4990]445,13
第1357笔
　　　　授太子宾客归洛（自此后东都作）　白居易
南省去拂衣，东都来掩扉。病将老齐至，心与身同归。
白首外缘少，红尘前事非。怀哉紫芝叟，千载心相依。
[页]卷,册....[4990]445,13
第1358笔
　　　　秋池二首[4990]　白居易
身闲无所为，心闲无所思。况当故园夜，复此新秋池。
岸暗鸟栖后，桥明月出时。菱风香散漫，桂露光参差。
静境多独得，幽怀竟谁知。悠然心中语，自问来何迟。

朝衣薄且健，晚簟清仍滑。社近燕影稀，雨余蝉声歇。
闲中得诗境，此境幽难说。露荷珠自倾，风竹玉相戛。
谁能一同宿，共玩新秋月。暑退早凉归，池边好时节。

[页]卷,册....[4991]445,13
第1359笔
　　　　中隐　白居易
大隐住朝市，小隐入丘樊。丘樊太冷落，朝市太嚣諠。
不如作中隐，隐在留司官。似出复似处，非忙亦非闲。
不劳心与力，又免饥与寒。终岁无公事，随月有俸钱。
君若好登临，城南有秋山。君若爱游荡，城东有春园。
君若欲一醉，时出赴宾筵。洛中好君子，可以恣欢言。
君若欲高卧，但自深掩关。亦无车马客，造次到门前。
人生处一世，其道难两全。贱即苦冻馁，贵则多忧患。
唯此中隐士，致身吉且安。穷通与丰约，正在四者间。
[页]卷,册....[4991]445,13
第1360笔
　　　　问秋光　白居易
殷卿领北镇，崔尹开南幕。外事信为荣，中怀未必乐。
何如不才者，兀兀无所作。不引窗下琴，即举池上酌。
淡交唯对水，老伴无如鹤。自适颇从容，旁观诚濩落。
身心转恬泰，烟景弥淡泊。回首语秋光，东来应不错。
[页]卷,册....[4991]445,13
第1361笔
　　　　引泉　白居易
一为止足限，二为衰疾牵。邴罢不因事，陶归非待年。
归来嵩洛下，闭户何翛然。静扫林下地，闲疏池畔[4991]泉。
伊流狭似带，洛石大如拳。谁教明月下，为我声溅溅。
竟夕舟中坐，有时桥上眠。何用施屏障，水竹绕床前。
[页]卷,册....[4992]445,13
第1362笔
　　　　知足吟（和崔十八未贫作）　白居易
不种一陇田，仓中有余粟。不采一株（一作枝）桑，箱中有余服。
官闲离忧责，身泰无羁束。中人百户税，宾客一年禄。
樽中不乏酒，篱下仍多菊。是物皆有余，非心无所欲。
吟君未贫作，同歌知足曲。自问此时心，不足何时足。
[页]卷,册....[4992]445,13
第1363笔
　　　　酬集贤刘郎中对月见寄兼怀元浙东　白居易
月在洛阳天，天高净如水。下有白头人，擥衣中夜起。
思远镜亭上，光深书殿里。眇然三处心，相去各千里。
[页]卷,册....[4992]445,13
第1364笔
　　　　太湖石　白居易
远望老嵯峨，近观怪嵚崟。才高八九尺，势若千万寻。
嵌空华阳洞，重叠匡（一作屏）山岑。邈矣仙掌迥，呀然剑门深。
形质冠今古，气色通晴阴。未秋已瑟瑟，欲雨先沈沈。
天姿信为异，时用非所在。磨刀不如砺，捣帛不如砧。
何乃主人意，重之如万金。岂伊造物者，独能知我心。
[页]卷,册....[4992]445,13
第1365笔
　　　　偶作二首　白居易
扰扰贪生人，几何不夭阏。遑遑爱名人，几何能贵达。
伊余信多幸，拖紫垂白发。身为三品官，年已五十八。
筋骸虽早衰，尚未苦羸惙。资产虽不丰，亦不甚贫竭。
登山力犹在，遇酒兴时发。无事日月长，不羁天[4992]地阔。
安身有处所，适意无时节。解带松下风，抱琴池上月。
人间所重者，相印将军钺。谋虑系安危，威权主生杀。
焦心一身苦，炙手旁人热。未必方寸间，得如吾快活。

日出起盥栉，振衣入道场。寂然无他念，但对一炉香。
日高始就食，食亦非膏粱。精麤随所有，亦足饱充肠。
日午脱巾簪，燕息窗下床。清风飒然至，卧可致羲皇。
日西引杖屦，散步游林塘。或饮茶一醆，或吟诗一章。
日入多不食，有时唯命觞。何以送闲夜，一曲秋霓裳。
一日分五时，作息率有常。自喜老后健，不嫌闲中忙。
是非一以贯，身世交相忘。若问此何许，此是无何乡。

[页]卷,册....[4993]445,13
第1366笔
　　　　葺池上旧亭　白居易
池月夜凄凉，池风晓萧飒。欲入池上冬，先葺池上合。
向暖窗户开，迎寒帘幕合。苔封旧瓦木，水照新朱蜡。
软火深土炉，香醪小瓷榼。中有独宿翁，一灯对一榻。
[页]卷,册....[4993]445,13
第1367笔
　　　　崔十八新池　白居易
爱君新小池，池色无人知。见底月明夜，无波风定时。
忽看不似水，一泊稀琉璃。
[页]卷,册....[4993]445,13
第1368笔
　　　　玩止水　白居易
动者乐流水，静者乐止水。利物不如流，鉴形不如止。
凄清早霜降，淅沥微风起。中面红叶开，四隅绿萍委。
广狭八九丈，湾环有涯涘。浅深三四尺，洞彻无表里。
净分鹤翅足，澄见鱼掉尾。迎眸洗眼尘，隔胸荡心滓。
定将禅不别，明与诚相似。清能律贪夫，淡可交君子。
岂唯空狎玩，亦取相伦拟。欲识静者心，心源只如此。
[页]卷,册....[4993]445,13
第1369笔
　　　　闻崔十八宿予新昌弊宅时予亦宿崔家依仁新亭一宵偶同两兴暗合因而成咏聊以写怀　白居易
陋巷掩弊庐，高居敞华屋。新昌七株松，依仁万茎竹。
松前月台白，竹下风池绿。君向我斋眠，我在君亭宿。
平生有微尚，彼此多幽独。何必本（一作求）主人，两心聊自足。
[页]卷,册....[4994]445,13
第1370笔
　　　　日长　白居易
日长昼加餐，夜短朝余睡。春来寝食间，虽老犹有味。
林塘得芳景，园曲生幽致。爱水多櫂舟，惜花不扫地。
幸无眼下病，且向樽前醉。身外何足言，人间本无事。
[页]卷,册....[4994]445,13
第1371笔
　　　　三月三十日作　白居易
今朝三月尽，寂寞春事毕。黄鸟渐无声，朱樱新结实。
临风犹长叹，此叹意非一。半百过九年，艳阳残一日。
随年减欢笑，逐日添衰疾。且遣花下歌，送此杯中物。
[页]卷,册....[4994]445,13
第1372笔
　　　　慵不能　白居易
架上非无书，眼慵不能看。匣中亦有琴，手慵不能弹。
腰慵不能带，头慵不能冠。午后恣情寝，午时随事餐。
一餐终日饱，一餐至夜安。饥寒亦闲事，况乃不饥寒。
[页]卷,册....[4994]445,13
第1373笔
　　　　晨兴　白居易
宿鸟动前林，晨光上东屋。铜炉添早香，纱笼灭残烛。
头醒风稍愈，眼饱睡初足。起坐兀无思，叩齿三十六。
何以解宿斋，一杯云母粥。
[页]卷,册....[4994]445,13
第1374笔
　　　　朝课　白居易
平甃白石渠，静扫青苔院。池上好风来，新荷大如扇。
小亭中何有，素琴对黄卷。蕊珠讽数篇，秋思弹一遍。
从容朝课毕，方与客相见。
[页]卷,册....[4995]445,13
第1375笔
　　　　天竺寺七叶堂避暑　白居易
郁郁复郁郁，伏热何时毕。行入七叶堂，烦暑随步失。
簷雨稍霏微，窗风正萧瑟。清宵一觉睡，可以销百疾。
[页]卷,册....[4995]445,13
第1376笔
　　　　香山寺石楼潭夜浴　白居易
炎光昼方炽，暑气宵弥毒。摇扇风甚微，褰裳汗霡霂。
起向月下行，来就潭中（一作上）浴。平石为浴床，洼石为浴斛。
绡巾薄露顶，草屦轻乘足。清凉咏而归，归上石楼宿。
[页]卷,册....[4995]445,13
第1377笔
　　　　嗟发落　白居易
朝亦嗟发落，暮亦嗟发落。落尽诚可嗟，尽来亦不恶。
既不劳洗沐，又不烦梳掠。最宜湿暑天，头轻无髻缚。
脱置垢巾帻，解去尘缨络。银瓶贮寒泉，当顶倾一勺。
有如醍醐灌，坐受清凉乐。因悟自在僧，亦资于剃削。
[页]卷,册....[4995]445,13
第1378笔
　　　　安稳眠　白居易
家虽日渐贫，犹未苦饥冻。身虽日渐老，幸无急病痛。
眼逢闹处合，心向闲时用。既得安稳眠，亦无颠倒梦。
[页]卷,册....[4995]445,13
第1379笔
　　　　池上夜境　白居易
晴空星月落池塘，澄鲜净绿表里光。露簟清莹迎夜滑，风襟潇洒先秋凉。
无人惊处野禽下，新睡觉时幽草香。但问尘埃能去否，濯缨何必向沧浪。
[页]卷,册....[4996]445,13
第1380笔
　　　　书绅　白居易
仕有职役劳，农有畎畮勤。优哉分司叟，心力无苦辛。
岁晚头又白，自问何欣欣。新酒始开瓮，旧谷犹满囷。
吾尝静自思，往往夜达晨。何以送吾老，何以安吾贫。
岁计莫如谷，饱则不干人。日计莫如醉，醉则兼忘身。
诚知有道理，未敢劝交亲。恐为人所哂，聊自书诸绅。
[页]卷,册....[4996]445,13
第1381笔
　　　　秋游平泉赠韦处士闲禅师　白居易
秋景引闲步，山游不知疲。杖藜舍舆马，十里与僧期。
昔尝忧六十，四体不支持。今来已及此，犹未苦衰羸。（予往年有诗云：三十气大壮，胸中多是非。六十年太老，四体不支持。今故云。）
心兴遇境发，身力因行知。寻云到起处，爱泉听滴时。
南村韦处士，西寺闲禅师。山头与涧底，闻健且相随。
[页]卷,册....[4996]445,13
第1382笔
　　　　游坊口悬泉偶题石上（时为河南尹）　白居易
济源山水好，老尹知之久。常日听人言，今秋入吾手。
孔山刀剑立，沁水龙蛇走。危磴上悬泉，澄湾转坊口。
虚明见深底，净绿无纤垢。仙櫂浪悠扬，尘缨风斗薮。
岩寒松柏短，石古莓苔厚。锦坐缨高低，翠屏张左右。
虽无安石妓，不乏文举酒。谈笑逐身来，管弦随事有。
时逢杖锡客，或值垂纶叟。相与澹忘归，自辰将及酉。
公门欲返驾，溪路犹回首。早晚重来游，心期罢官后。
[页]卷,册....[4996]445,13
第1383笔
　　　　对火玩雪　白居易
平生所心爱，爱火兼怜雪。火是腊天春，雪为阴夜月。
鹅毛纷正堕，兽炭敲初折。盈尺白盐寒，满炉红玉热。
稍宜杯酌勤，渐引笙歌发。但识欢来由，不知醉时节。
银盘堆柳絮，罗袖抟琼屑。共愁明日销，便作经年别。
[页]卷,册....[4997]445,13
第1384笔
　　　　六年寒食洛下宴游赠冯李二少尹　白居易
丰年寒食节，美景洛阳城。三尹皆强健，七日尽晴明。
东郊蹋青草，南园攀紫荆。风拆海榴艳，露坠木兰英。
假开春未老，宴合（一作洽）日屡倾。珠翠混花影，管弦藏水声。
佳会不易得，良辰亦难并。听吟歌暂辍，看舞杯徐行。
米价贱如土，酒味浓于饧。此时不尽醉，但恐负平生。
殷勤二曹长，各捧一银觥。
[页]卷,册....[4997]445,13
第1385笔
　　　　苦热中寄舒员外　白居易
何堪日衰病，复此时炎燠。厌对俗杯盘，倦听凡丝竹。
藤床铺晚雪，角枕截寒玉。安得清瘦人，新秋夜同宿。
非君固不可，何夕枉高躅。
[页]卷,册....[4997]445,13
第1386笔
　　　　闲夕　白居易
一声早蝉发，数点新萤度。兰釭耿无烟，筠簟清有露。
未归后房寝，且下前轩步。斜月入低廊，凉风满高树。
放怀常自适，遇境多成趣。何法使之然，心中无细故。
[页]卷,册....[4997]445,13
第1387笔
　　　　寄情　白居易
灼灼早春梅，东南枝最早。持来玩未足，花向手中老。
芳香销掌握，怅望生怀抱。岂无后开花，念此先开[4997]好。
[页]卷,册....[4998]445,13
第1388笔
　　　　舒员外游香山寺数日不归兼辱尺书大夸胜事时正值坐衙虑囚之际走笔题长句以赠之　白居易
香山石楼倚天开，翠屏壁立波环回。黄菊繁时好客到，碧云合处佳人来。（谓遣英、蒨二妓与舒君同游。）
酡颜一笑夭桃绽，清吟数声寒玉哀。轩骑逶迟櫂容与，留连三日不能回。
白头老尹府中坐，早衙才退暮衙催。庭前阶上何所有，累囚成贯案成堆。
岂无池搪长秋草，亦有丝竹生尘埃。今日清光昨夜月，竟无人来劝一杯。
[页]卷,册....[4998]445,13
第1389笔
　　　　早冬游王屋自灵都抵阳台上方望天坛偶吟成章寄温谷周尊师中书李相公　白居易
霜降山水清，王屋十月时。石泉碧漾漾，岩树红离离。
朝为灵都游，暮有阳台期。飘然世尘外，鸾鹤如可追。
忽念公程尽，复惭身力衰。天坛在天半，欲上心迟迟。
尝闻此游者，隐客与损之。各抱贵仙骨，俱非泥垢姿。
二人相顾言，彼此称男儿。若不为松乔，即须作皋夔。
今果如其语，光彩双葳蕤。一人佩金印，一人翳玉芝。
我来高其事，咏叹偶成诗。为君题石上，欲使故山知。
[页]卷,册....[4998]445,13
第1390笔
　　　　吴宫辞　白居易
淡红花帔浅檀蛾，睡脸初开似剪波。坐对珠笼闲理曲，琵琶鹦鹉语相和。
[页]卷,册....[4998]445,13
第1391笔
　　　　元微之除浙东观察使喜得杭越邻州先赠长句（十七首并与微之和答）　白居易
稽山镜水欢游地，犀带（一作角）金章荣贵身。官职比君虽校小，封疆与我且为邻。
郡楼对玩千峰（一作望千山）月，江界平分两岸春。杭越风光诗酒主，相看更合与何人。
[页]卷,册....[4999]446,13
第1392笔
　　　　席上答微之　白居易
我住浙江西，君去浙江东。勿言一水隔，便与千里同。
富贵无人劝君酒，今宵为我尽杯中。
[页]卷,册....[4999]446,13
第1393笔
　　　　答微之上船后留别　白居易
烛下尊前一分手，舟中岸上两回头。归来虚白堂中梦，合眼先应到越州。
[页]卷,册....[4999]446,13
第1394笔
　　　　答微之泊西陵驿见寄（一无泊字）　白居易
烟波尽处一点白，应是西陵古驿台。知在台边望不见，暮潮空送渡船回。
[页]卷,册....[4999]446,13
第1395笔
　　　　答微之夸越州州宅　白居易
贺上人回得报书，大夸州宅似仙居。厌看冯翊风沙久，喜见兰亭烟景初。
日出旌旗生气色，月明楼阁在空虚。知君暗数江南郡，除却余杭尽不如。
[页]卷,册....[4999]446,13
第1396笔
　　　　微之重夸州居其落句有西州罗刹之谑因嘲兹石聊以寄怀　白居易
君问西州城下事，醉中叠纸为君书。嵌空石面标罗刹，压捺潮头敌子胥。
神鬼曾鞭犹不动，波涛虽打欲何如。谁知太守心相似，抵滞坚顽两有余。
[页]卷,册....[5000]446,13
第1397笔
　　　　张十八员外以新诗二十五首见寄郡楼月下吟玩通夕因题卷后封寄微之　白居易
秦城南省清秋夜，江郡东楼明月时。去我三千六百里，得君二十五篇诗。
阳春曲调高难和，淡水交情老始知。坐到天明吟未足，重封转寄与微之。
[页]卷,册....[5000]446,13
第1398笔
　　　　酬微之（微之题云：郡务稍简，因得整集旧诗，并连缀删削，封章谏草，繁委箱笥，仅逾百轴，偶成自叹，兼寄乐天。）　白居易
满（一作箧）填箱唱和诗，少年为戏老成悲。声声丽曲敲寒玉，句句妍辞缀色丝。
吟玩独当明月夜，伤嗟同是白头时。由来才命相磨折，天遣无儿欲怨谁。（微之句云：天遣两家无嗣子，欲将文字付谁人。故以此答之。）
[页]卷,册....[5000]446,13
第1399笔
　　　　余思未尽加为六韵重寄微之　白居易
　　（一作微之整集旧诗及文笔为百轴，以七言长句寄乐天。乐天次韵酬
　　之，余思未尽，加为六韵。）
海内声华并在身，箧中文字绝无伦。（美微之也。）遥知独对封章草，忽忆同为献纳臣。
走笔往来盈卷轴，（予与微之前后寄和诗数百篇，近代无如此多有也。）除官递互掌丝纶。（予除中书舍人，微之撰制词。微之除翰林雪士，予撰制词。）制从长庆辞高古，（微之长庆初知制诰，文格高古，始变俗体，继者效之也。）诗到元和体变新。（众称元白为千字律诗，或号元和格。）
各有文姬才稚齿，（蔡邑无儿，有女琰，字文姬。）俱无通子继余尘。（陶潜小儿名通子。）琴书何必求王粲，与女犹胜与外人。
[页]卷,册....[5000]446,13
第1400笔
　　　　答微之咏怀见寄　白居易
阁中同直前春事，船里相逢昨日情。分袂二年劳梦寐，并床三宿话平生。
紫微北畔辞宫阙，沧海西头对郡城。聚散穷通何足道，醉来一曲放歌行。
[页]卷,册....[5001]446,13
第1401笔
　　　　酬微之夸镜湖　白居易
我嗟身老岁方徂，君更官高兴转孤。军门郡阁曾闲否，禹穴耶溪得到无。
酒盏省陪波卷白，骰盘思共彩呼卢。一泓镜水谁能羡，自有胸中万顷湖。（微之诗云：孙园虎寺随宜看，不必遥遥羡镜湖，故以此戏言答之。）
[页]卷,册....[5001]446,13
第1402笔
　　　　雪中即事答（一作寄）微之　白居易
连夜江云黄惨澹，平明山雪白糢糊。银河沙涨三千里，梅岭花排一万株。
北市风生飘散面，东楼日出照凝酥。谁家高士关门户，何处行人失道途。
舞鹤庭前毛稍定，捣衣碪上练新铺。戏团稚女呵红手，愁坐衰翁对白须。
压瘴一州除疾苦，呈丰万井尽欢娱。润含玉德怀君子，寒助霜威忆大夫。
莫道烟波一水隔，何妨气候两乡殊。越中地暖多成雨，还有瑶台琼树无。
[页]卷,册....[5001]446,13
第1403笔
　　　　醉封诗筒寄微之　白居易
一生休戚与穷通，处处相随事事同。未死又怜沧海郡，无儿俱作白头翁。
展眉只仰三杯后，代面唯凭五字中。为向两州邮吏道，莫辞来去递诗筒。
[页]卷,册....[5001]446,13
第1404笔
　　　　除夜寄微之　白居易
鬓毛不觉白毵毵，一事无成百不堪。共惜盛时辞阙下，同嗟除夜在江南。
家山泉石寻常忆，世路风波子[5001]细谙。老校于君合先退，明年半百又加三。
[页]卷,册....[5002]446,13
第1405笔
　　　　苏州李中丞以元日郡斋感怀诗寄微之及予辄依来篇七言八韵走笔奉答兼呈微之　白居易
白首余杭白太守，落魄（一作拓）抛名来已久。一辞渭北故园春，再把江南新岁酒。
杯前笑歌徒勉强，镜里形容渐衰朽。领郡惭当潦倒年，邻州喜得平生友。
长洲草接松江岸，曲水花莲镜湖口。老去还能痛饮无，春来曾作闲游否。
凭莺传语报李六，倩雁将书与元九。莫嗟一日日催人，且贵一年年入手。
[页]卷,册....[5002]446,13
第1406笔
　　　　早春西湖闲游怅然兴怀忆与微之同赏因思在越官重事殷镜湖之游或恐未暇偶成十八韵寄微之　白居易
上马复呼宾，湖边景气新。管弦三数事，骑从十余人。
立换登山屐，行携漉酒巾。逢花看当妓，遇草坐为茵。
西日笼黄柳，东风荡白苹。小桥装雁齿，轻浪甃鱼鳞。
画舫牵徐转，银船酌慢巡。野情遗世累，醉态任天真。
彼此年将老，平生分最亲。高天从所愿，远地得为邻。
云树分三驿，烟波限一津。翻嗟寸步隔，却厌尺书频。
浙右称雄镇，山阴委重臣。贵垂长紫绶，荣驾大朱轮。
出动刀枪队，归生道路尘。雁惊弓易散，鸥怕鼓难驯。
百吏瞻相面，千夫捧拥身。自然闲兴少，应负镜湖春。
[页]卷,册....[5002]446,13
第1407笔
　　　　答微之见寄（时在郡楼对雪）　白居易
可怜风景浙东西，先数余杭次会稽。禹庙未胜天竺寺，钱湖不羡若耶溪。
摆尘野鹤春毛暖，拍水沙鸥湿翅低。更对雪楼君爱否，红栏碧甃点银泥。
[页]卷,册....[5002]446,13
第1408笔
　　　　祭社宵兴灯前偶作　白居易
城头传鼓角，灯下整衣冠。夜镜藏须白，秋泉漱齿寒。
欲将闲送老，须著病辞官。更待年终后，支持归计看。
[页]卷,册....[5003]446,13
第1409笔
　　　　闲卧　白居易
尽日前轩卧，神闲境亦空。有山当枕上，无事到心中。
帘卷侵床日，屏遮入座风。望春春未到，应在海门东。
[页]卷,册....[5003]446,13
第1410笔
　　　　新春江次　白居易
浦干潮未应，堤湿冻初销。粉片妆梅朵，金丝刷柳条。
鸭头新绿水，雁齿小红桥。莫怪珂声碎，春来五马骄。
[页]卷,册....[5003]446,13
第1411笔
　　　　春题湖上　白居易
湖上春来似画图，乱峰围绕水平铺。松排山面千重翠，月点波心一颗珠。
碧毯线头抽早稻，青罗裙带展新蒲。未能抛得杭州去，一半句留是此湖。
[页]卷,册....[5003]446,13
第1412笔
　　　　早春忆微之　白居易
昏昏老与病相和，感物思君叹复歌。声早鸡先知夜短，色浓柳最占春多。
沙头雨染斑斑草，水面风驱瑟瑟波。可道眼前光景恶，其如难见故人何。
[页]卷,册....[5003]446,13
第1413笔
　　　　失鹤[5003]　白居易
失为庭前雪，飞因海上风。九霄应得侣，三夜不归笼。
声断碧云外，影沈明月中。郡斋从此后，谁伴白头翁。
[页]卷,册....[5004]446,13
第1414笔
　　　　自感（一作自叹）　白居易
宴游寝食渐无味，杯酒管弦徒绕身。宾客欢娱僮仆饱，始知官职为他人。
[页]卷,册....[5004]446,13
第1415笔
　　　　得湖州崔十八使君书喜与杭越邻郡因成长句代贺兼寄微之　白居易
三郡何因此结缘，贞元科第忝同年。故情欢喜开书后，旧事思量在眼前。
越国封疆吞碧海，杭城楼合入青烟。吴兴卑小君应屈，为是蓬莱最后仙。（贞元初，同登科，崔君名最在后。当时崔自咏云：人间不会云间事，应笑蓬莱最后仙。）
[页]卷,册....[5004]446,13
第1416笔
　　　　同诸客携酒早看樱桃花　白居易
晓报樱桃发，春携酒客过。绿饧黏盏杓，红雪压枝柯。
天色晴明少，人生事故多。停杯替花语，不醉拟如何。
[页]卷,册....[5004]446,13
第1417笔
　　　　柳絮　白居易
三月尽是头白日，与春老别更依依。凭莺为向杨花道，绊惹春风莫放归。
[页]卷,册....[5004]446,13
第1418笔
　　　　早饮湖州酒寄崔使君　白居易
一榼扶头酒，泓澄泻玉壶。十分蘸甲酌，潋艳满银盂。
捧出光华动，尝看气味殊。手中稀琥珀，舌上冷醍醐。
瓶里有时尽，江边无处沽。不知崔太守，更有寄来无。
[页]卷,册....[5004]446,13
第1419笔
　　　　病中书事　白居易
三载卧山城，闲知节物情。莺多过春语，蝉不待秋鸣。
气嗽因寒发，风痰欲雨生。病身无所用，唯解卜阴晴。
[页]卷,册....[5005]446,13
第1420笔
　　　　与微之唱和来去常以竹筒贮诗陈协律美而成篇因以此答　白居易
拣得琅玕截作（一作短）筒，缄题章句写心胸。随风每喜飞如鸟，渡水常忧化作龙。
粉节坚如太守信，霜筠冷称大夫容。烦君赞咏心知愧，鱼目骊珠同一封。
[页]卷,册....[5005]446,13
第1421笔
　　　　醉戏诸妓　白居易
席上争飞使君酒，歌中多唱舍人诗。不知明日休官后，逐我东山去是谁。
[页]卷,册....[5005]446,13
第1422笔
　　　　北院　白居易
北院人稀到，东窗事最偏。竹烟行灶上，石壁卧房前。
性拙身多暇，心慵事少缘。还如病居士，唯置一床眠。
[页]卷,册....[5005]446,13
第1423笔
　　　　酬周协律　白居易
五十钱唐守，应为送老官。滥蒙辞客爱，犹作近臣看。
凿落愁须饮，琵琶闷遣弹。白头虽强醉，不似少年欢。
[页]卷,册....[5005]446,13
第1424笔
　　　　题石山人　白居易
腾腾兀兀在人间，贵贱贤愚尽往还。膻腻筵中唯饮酒，歌钟会处独思山。
存神不许三尸住，混俗无妨两[5005]鬓斑。除却余杭白太守，何人更解爱君闲。
[页]卷,册....[5006]446,13
第1425笔
　　　　诗解　白居易
新篇日日成，不是爱声名。旧句时时改，无妨悦性情。
但令长守郡，不觉（一作觅）却归城。祗拟江湖上，吟哦过一生。
[页]卷,册....[5006]446,13
第1426笔
　　　　潮　白居易
早潮才落晚潮来，一月周流六十回。不独光阴朝复暮，杭州老去被潮催。
[页]卷,册....[5006]446,13
第1427笔
　　　　闻歌妓唱严郎中诗因以绝句寄之（严前为郡守）　白居易
已留旧政布中和，又付新词与艳歌。但是人家有遗爱，就中苏小感恩多。
[页]卷,册....[5006]446,13
第1428笔
　　　　柘枝妓　白居易
平铺一合锦筵开，连击三声画鼓催。红蜡烛移桃叶起，紫罗衫动柘枝来。
带垂钿胯花腰重，帽转金铃（一作钿）雪面回。看即曲终留不住，云飘雨送向阳台。
[页]卷,册....[5006]446,13
第1429笔
　　　　急乐世辞（乐府诗作急世乐）　白居易
正抽碧线绣红罗，忽听黄莺敛翠蛾。秋思冬愁春怅望，大都不称（一作得）意时多。
[页]卷,册....[5006]446,13
第1430笔
　　　　天竺寺送坚上人归庐山　白居易
锡杖登高寺，香炉忆旧峰。偶来舟不系，忽去鸟无踪。
岂要留离偈，宁劳动别容。与师俱是梦，梦里暂相逢。
[页]卷,册....[5006]446,13
第1431笔
　　　　除官赴阙留赠微之　白居易
去年十月半，君来过浙东。今年五月尽，我发向关中。
两乡默默心相别，一水盈盈路不通。从此津人应省事，寂寥无复递诗筒。
[页]卷,册....[5007]446,13
第1432笔
　　　　留题郡斋　白居易
吟山歌水嘲风月，便是三年官满时。春为醉眠多闭合，秋因晴望暂褰帷。
更无一事移风俗，唯化州民解咏诗。
[页]卷,册....[5007]446,13
第1433笔
　　　　别州民　白居易
耆老遮归路，壶浆满别筵。甘棠无一树，那得泪潸然。
税重多贫户，农饥足旱田。唯留一湖水，与汝救凶年。（今春增筑钱塘湖堤，贮水以防天旱，故云。）
[页]卷,册....[5007]446,13
第1434笔
　　　　留题天竺灵隐两寺　白居易
在郡六百日，入山十二回。宿因月桂落，醉为海榴开。（天竺尝有月中桂子落，灵隐多海石榴花也。）
黄纸除书到，青宫诏命催。僧徒多怅望，宾从亦裴回。
寺暗烟埋竹，林香雨落梅。别桥怜白石，辞洞恋青苔。（石桥在天竺，明洞在灵隐。）
渐出松间路，犹飞马上杯。谁教冷泉水，送我下山来。
[页]卷,册....[5007]446,13
第1435笔
　　　　西湖留别　白居易
征途行色惨风烟，祖帐离声咽管弦。翠黛不须留五马，皇恩只许住三年。
绿藤阴下铺歌席，红藕花中泊妓船。处处回头尽堪恋，就中难别是湖边。
[页]卷,册....[5007]446,13
第1436笔
　　　　重寄别微之　白居易
凭仗江波寄一辞，不须惆怅报微之。犹胜往岁峡中别，滟滪堆边招手时。
[页]卷,册....[5008]446,13
第1437笔
　　　　重题别东楼　白居易
东楼胜事我偏知，气象多随昏旦移。湖卷衣裳白重叠，山张屏障绿参差。
海仙楼塔晴方出，江女笙箫夜始吹。春风星攒寻蟹火，秋风霞飐弄涛旗。（余杭风俗，每寒食雨后夜凉，家家持烛寻蟹，动盈万人。每岁八月，迎涛弄水者，悉举旗帜焉。）
宴宜云髻新梳后，曲爱霓裳未拍时。太守三年嘲不尽，郡斋空作百篇诗。
[页]卷,册....[5008]446,13
第1438笔
　　　　别周军事　白居易
主人头白官仍冷，去后怜君是底人。试谒会稽元相去，不妨相见却殷勤。
[页]卷,册....[5008]446,13
第1439笔
　　　　看常州柘枝赠贾使君　白居易
莫惜新衣舞柘枝，也从尘污汗沾垂。料君即却归朝去，不见银泥衫故时。
[页]卷,册....[5008]446,13
第1440笔
　　　　汴河路有感　白居易
三十年前路，孤舟重往还。绕身新眷属，举目旧乡关。
事去唯留水，人非但见山。啼襟与愁鬓，此日两成斑。
[页]卷,册....[5008]446,13
第1441笔
　　　　埇桥旧业　白居易
别业埇城北，抛来二十春。改移新径路，变换旧村邻。
有税田畴薄，无官弟姪贫。田园何用问，强半属他人。
[页]卷,册....[5008]446,13
第1442笔
　　　　茅城驿　白居易
汴河无景思，秋日又凄凄。地薄桑麻瘦，村贫屋舍低。
早苗多间草，浊水半和泥。最是萧条处，茅城驿向西。
[页]卷,册....[5009]446,13
第1443笔
　　　　河阴夜泊忆微之　白居易
忆君我正泊行舟，望我君应上郡楼。万里月明同此夜，黄河东面海西头。
[页]卷,册....[5009]446,13
第1444笔
　　　　杭州回舫　白居易
自别钱塘山水后，不多饮酒懒吟诗。欲将此意凭回櫂，报与西湖风月知。
[页]卷,册....[5009]446,13
第1445笔
　　　　途中题山泉　白居易
决决涌岩穴，溅溅出洞门。向东应入海，从此不归源。
似叶飘辞树，如云断别根。吾身亦如此，何日返乡园。
[页]卷,册....[5009]446,13
第1446笔
　　　　欲到东洛得杨使君书因以此报　白居易
向公心切向财疏，淮上休官洛下居。三郡政能从独步，十年生计复何如。
使君滩上久分手，别驾渡头先得书。且喜平安又相见，其余外事尽空虚。
[页]卷,册....[5009]446,13
第1447笔
　　　　洛下寓居　白居易
秋馆清凉日，书因解闷看。夜窗幽独处，琴不为人弹。
游宴慵多废，趋朝老渐难。禅僧教断酒，道士劝休官。
渭曲庄犹在，钱唐俸尚残。如能便归去，亦不至饥寒。
[页]卷,册....[5009]446,13
第1448笔
　　　　味道　白居易
叩齿晨兴秋院静，焚香冥坐晚窗深。七篇真诰论仙事，一卷檀经说佛心。
此日尽知前境妄，多生曾被外尘侵。自嫌习性犹残处，爱咏闲诗好听琴。
[页]卷,册....[5010]446,13
第1449笔
　　　　好听（一作弹）琴　白居易
本性好（一作爱）丝桐，尘机闻即空。一声来耳里，万事离心中。
清畅堪销疾，恬和好养蒙。尤宜听三乐，安慰白头翁。
[页]卷,册....[5010]446,13
第1450笔
　　　　爱咏诗　白居易
辞章讽咏成千首，心行归依向一乘。坐倚绳床闲自念，前生应是一诗僧。
[页]卷,册....[5010]446,13
第1451笔
　　　　酬皇甫庶子见寄　白居易
掌纶不称吾应笑，典郡无能我自知。别诏忽惊新命出，同寮偶与夙心期。
春坊潇洒优闲地，秋鬓苍浪老大时。独占二疏应未可，龙楼见拟觅分司。
[页]卷,册....[5010]446,13
第1452笔
　　　　卧疾　白居易
闲官卧疾绝经过，居处萧条近洛河。水北水南秋月夜，管弦声少杵声多。
[页]卷,册....[5010]446,13
第1453笔
　　　　远师　白居易
东宫白庶子，南寺远禅师。何处遥相见，心无一事时。
[页]卷,册....[5010]446,13
第1454笔
　　　　问远师[5010]　白居易
荤膻停夜食，吟咏散秋怀。笑问东林老，诗应不破斋。
[页]卷,册....[5011]446,13
第1455笔
　　　　小院酒醒　白居易
酒醒闲独步，小院夜深凉。一领新秋簟，三间明月廊。
未收残盏杓，初换热衣裳。好是幽眠处，松阴六尺床。
[页]卷,册....[5011]446,13
第1456笔
　　　　赠侯三郎中　白居易
老爱东都好寄身，足泉多竹少埃尘。年丰最喜唯贫客，秋冷先知是瘦人。
幸有琴书堪作伴，苦无田宅可为邻。洛中纵未长居得，且与苏田游过春。
[页]卷,册....[5011]446,13
第1457笔
　　　　求分司东都寄牛相公十韵　白居易
忽忽心如梦，星星鬓似丝。纵贫长有酒，虽老未抛诗。
俭薄身都惯，疏顽性颇宜。饭粗餐亦饱，被暖起常迟。
万里归何得，三年伴是谁。华亭鹤不去，天竺石相随。（余罢杭州，得华亭鹤、天竺石，同载而归。）
王尹贳将马，田家卖与池。开门闲坐日，遶水独行时。
懒慢交游许，衰羸相府知。官寮幸无事，可惜不分司。
[页]卷,册....[5011]446,13
第1458笔
　　　　酬杨八　白居易
君以旷怀宜静境，我因蹇步称闲官。闭门足病非高士，劳作云心鹤眼看。
[页]卷,册....[5011]446,13
第1459笔
　　　　履道新居二十韵　白居易
履道坊西角，官河曲北头。林园四邻好，风景一家秋。
门闭深沈树，池通浅沮（秋夜反）沟。拔青松直上，铺碧水平流。
篱菊黄金合，窗筠绿玉稠。疑连紫阳洞，似到白苹洲。
僧至多同宿，宾来辄少留。岂无诗引兴，兼[5011]有酒销忧。
移榻临平岸，携茶上小舟。果穿闻鸟啄，萍破见鱼游。
地与尘相远，人将境共幽。泛潭菱点镜，沈浦月生钩。
厨晓烟孤起，庭寒雨半收。老饥初爱粥，瘦冷早披裘。
洛下招新隐，秦中忘旧游。辞章留凤合，班籍寄龙楼。
病惬官曹静，闲惭俸禄优。琴书中有得，衣食外何求。
济世才无取，谋身智不周。应须共心语，万事一时休。
[页]卷,册....[5012]446,13
第1460笔
　　　　九日思杭州旧游寄周判官及诸客　白居易
忽忆郡南山顶上，昔时同醉是今辰。笙歌委曲声延耳，金翠动摇光照身。
风景不随宫相去，欢娱应逐使君新。江山宾客皆如旧，唯是当筵换主人。
[页]卷,册....[5012]446,13
第1461笔
　　　　秋晚　白居易
烟景澹蒙蒙，池边微有风。觉寒蛬近壁，知暝鹤归笼。
长貌随年改，衰情与物同。夜来霜厚薄，梨叶半低红。
[页]卷,册....[5012]446,13
第1462笔
　　　　分司　白居易
散秩留司殊有味，最宜病拙不才身。行香拜表为公事，碧洛青嵩当主人。
已出闲游多到夜，却归慵卧又经旬。钱唐五马留三匹，还拟骑游搅扰春。
[页]卷,册....[5012]446,13
第1463笔
　　　　河南王尹（一作王仆射）初到以诗代书先问之　白居易
别来王阁老，三岁似须臾。鬓上斑多少，杯前兴有无。
官从分紧慢，情莫问荣枯。许入朱门否，篮舆一病夫。
[页]卷,册....[5012]446,13
第1464笔
　　　　池西亭　白居易
朱栏映晚树，金魄落秋池。还似钱唐夜，西楼月出时。
[页]卷,册....[5013]446,13
第1465笔
　　　　临池闲卧　白居易
小竹园庭匝，平池与砌连。闲多临水坐，老爱向阳眠。
营役抛身外，幽奇送枕前。谁家卧床脚，解系钓鱼船。
[页]卷,册....[5013]446,13
第1466笔
　　　　吾庐　白居易
吾庐不独贮妻儿，自觉年侵身力衰。眼下营求容足地，心中准拟挂冠时。
新昌小院松当户，履道幽居竹遶池。莫道两都空有宅，林泉风月是家资。
[页]卷,册....[5013]446,13
第1467笔
　　　　题新居奇宣州崔相公（所居南邻，即崔家池。）　白居易
门庭有水巷无尘，好称闲官作主人。冷似雀罗虽少客，宽于蜗舍足容身。
疏通竹径将迎月，扫掠莎台欲待春。济世料君归未得，南园北曲谩为邻。
[页]卷,册....[5013]446,13
第1468笔
　　　　忆杭州梅花因叙旧游寄萧协律　白居易
三年闲闷在余杭，曾为梅花醉几场。伍相庙边繁似雪，孤山园里丽如妆。
蹋随游骑心长惜，折赠佳人手亦香。尝自初开直至落，欢因小饮便成狂。
薛刘相次埋新垄，沈谢双飞出故乡。（薛刘二客、沈谢二妓，皆当时歌酒之侣。）歌伴酒徒零散尽，唯残头白老萧郎。
[页]卷,册....[5013]446,13
第1469笔
　　　　病中辱张常侍题集贤院诗因以继和[5013]　白居易
天禄阁门开，甘泉侍从回。图书皆帝籍，寮友尽仙才。
骑省通中掖，龙楼隔上台。犹怜病宫相，诗客洛阳来。
[页]卷,册....[5014]446,13
第1470笔
　　　　早春晚归　白居易
晚归骑马过天津，沙白桥红返照新。草色连延多隙地，鼓声闲缓少忙人。
还如南国饶沟水，不似西京足路尘。金谷风光依旧在，无人管领石家春。
[页]卷,册....[5014]446,13
第1471笔
　　　　赠杨使君　白居易
曾嗟放逐同巴峡，且喜归还会洛杨。时命到来须作用，功名未立莫思量。
银衔叱拨欺风雪，金屑琵琶费酒浆。更待城东桃李发，共君沈醉两三场。
[页]卷,册....[5014]446,13
第1472笔
　　　　赠皇甫庶子　白居易
何因散地共徘徊，人道君才我不才。骑少马蹄生易蹶，用稀印锁涩难开。
妻知年老添衣絮，婢报天寒拨酒醅。更愧小胥咨拜表，单衫冲雪夜深来。
[页]卷,册....[5014]446,13
第1473笔
　　　　池上竹下作　白居易
穿篱遶舍碧逶迤，十畮闲居半是池。食饱窗间新睡后，脚轻林下独行时。
水能性淡为吾友，竹解心虚即我师。何必悠悠人世上，劳心费目觅亲知。
[页]卷,册....[5014]446,13
第1474笔
　　　　闲出觅春戏赠诸郎官　白居易
年来数出觅风光，亦不全闲亦不忙。放鞚体安骑稳马，隔袍身暖照晴阳。
迎春日日添诗思，送老时时放[5014]酒狂。除却髭须白一色，其余未伏少年郎。
[页]卷,册....[5015]446,13
第1475笔
　　　　别春炉　白居易
暖阁春初入，温炉兴稍阑。晚风犹冷在，夜火且留看。
独宿相依久，多情欲别难。谁能共天语，长遣四时寒。
[页]卷,册....[5015]446,13
第1476笔
　　　　泛小二首　白居易
水一塘，一只。头漾漾知风起，背萧萧闻雨滴。
醉卧船中欲醒时，忽疑身是江南客。

船缓进，水平流。一茎竹篙剔船尾，两幅青幕覆船头。
亚竹乱藤多照岸，如从凤口向湖州。

[页]卷,册....[5015]446,13
第1477笔
　　　　梦行简　白居易
天气妍和水色鲜，闲吟独步小桥边。池塘草绿无佳句，虚卧春窗梦阿怜（一作连）。
[页]卷,册....[5015]446,13
第1478笔
　　　　题新居呈王尹兼简府中三掾　白居易
弊宅须重葺，贫家乏羡财。桥凭川守造，树倩府僚栽。
朱板新犹湿，红英暖渐开。仍期更携酒，倚槛看花来。
[页]卷,册....[5015]446,13
第1479笔
　　　　云和　白居易
非琴非瑟亦非筝，拨柱推弦调未成。欲散白头千万恨，只消红袖两三声。
[页]卷,册....[5015]446,13
第1480笔
　　　　春老　白居易
欲随年少强游春，自觉风光不属身。歌舞屏风花障上，几时曾画白头人。
[页]卷,册....[5015]446,13
第1481笔
　　　　春雪过皇甫家　白居易
晚来篮舆雪中回，喜遇君家门正开。唯要主人青眼待，琴诗谈笑自将来。
[页]卷,册....[5016]446,13
第1482笔
　　　　崔侍御以孩子三日示其所生诗见示因以二绝句和之　白居易
洞房门上挂桑弧，香水盆中浴凤雏。还似初生三日魄，嫦娥满月即成珠。

爱惜肯将同宝玉，喜欢应胜得王侯。弄璋诗句多才思，愁杀无儿老邓攸。

[页]卷,册....[5016]446,13
第1483笔
　　　　与皇甫庶子同游城东　白居易
闲游何必多徒侣，相劝时时举一杯。博望苑中无职役，建春门外足池台。
绿油剪叶蒲新长，红蜡黏枝杏欲开。白马朱衣两宫相，可怜天气出城来。
[页]卷,册....[5016]446,13
第1484笔
　　　　洛城东花下作　白居易
记得旧诗章，花多数洛阳。（旧诗云：洛阳城东面，今来花似雪。又云：更待城东桃李发。又云：花满洛阳城。）及逢枝似雪，已是鬓成霜。
向后光阴足，从前事意忙。无因重年少，何计驻时芳。
欲送愁离面，须倾酒入肠。白头无藉在，醉倒亦何妨。
[页]卷,册....[5016]446,13
第1485笔
　　　　晚春寄微之并崔湖州　白居易
落阳陌上少交亲，履道城边欲暮春。崔在吴兴元在越，出门骑马觅何人。
[页]卷,册....[5016]446,13
第1486笔
　　　　城东闲行因题尉迟司业水阁　白居易
闲遶洛阳城，无人知姓名。病乘篮舆出，老著茜衫行。
处处花相引，时时酒一倾。借君溪阁上，醉咏两三[5016]声。
[页]卷,册....[5017]446,13
第1487笔
　　　　寄皇甫七　白居易
孟夏爱吾庐，陶潜语不虚。花樽飘落酒，风案展开书。
邻女偷新果，家僮漉小鱼。不知皇甫七，池上兴何如。
[页]卷,册....[5017]446,13
第1488笔
　　　　访皇甫七　白居易
上马行数里，逢花倾一杯。更无停泊处，还是觅君来。
[页]卷,册....[5017]446,13
第1489笔
　　　　除苏州刺史别洛城东花　白居易
乱雪千花落，新丝两鬓生。老除吴郡守，春别洛阳城。
江上今重去，城东更一行。别花何用伴，劝酒有残莺。
[页]卷,册....[5018]447,13
第1490笔
　　　　奉和汴州令狐令公二十韵（同用淹字）　白居易
客有东征者，夷门一落帆。二年方得到，五日未为淹。（相府领镇隔年，居易方到。既到，陪奉游宴，凡经五日。）
在浚旌重葺，游梁馆更添。心因好善乐，貌为礼贤谦。
俗阜知敦劝，民安见察廉。仁风扇（平声）道路，阴雨膏（去声）闾阎。
文律操将柄，兵机钓得铃。碧幢油叶叶（一作业业），红旆火襜。
景象春加丽，威容晓助严。枪森赤豹尾，纛叱黑龙髯。
门静尘初敛，城昏日半衔。选幽开后院，占胜坐前簷。
平展丝头毯，高褰锦额帘。雷搥柘枝鼓，雪摆胡（音鹘，一作鹘。）腾衫。
发滑歌钗坠，妆光舞汗沾。回灯花簇簇，过酒玉纤纤。
馔盛盘心𣨼，醅浓盏底黏。陆珍熊掌烂，海味蟹螯咸。
福履千夫祝，形仪四座（一作海）瞻。羊公长在岘，傅说莫归岩。（盖祝者词意也。）
眷爱人人遍，风情事事兼。犹嫌客不醉，同赋夜厌厌。
[页]卷,册....[5018]447,13
第1491笔
　　　　船夜援琴[5018]　白居易
鸟栖鱼不动，月照夜江深。身外都无事，舟中只有琴。
七弦为益友，两耳是知音。心静即声淡，其间无古今。
[页]卷,册....[5019]447,13
第1492笔
　　　　答刘和州禹锡　白居易
换印虽频命未通，历阳湖上又秋风。不教才展休明代，为罚诗争造化功。
我亦思归田舍下，君应厌卧郡斋中。好相收拾为闲伴，年齿官班约略同。
[页]卷,册....[5019]447,13
第1493笔
　　　　渡淮　白居易
淮水东南阔，无风渡亦难。孤烟生乍直，远树望多圆。
春浪櫂声急，夕阳帆影残。清流宜映月，今夜重吟看。
[页]卷,册....[5019]447,13
第1494笔
　　　　赴苏州至常州答贾舍人　白居易
杭城隔岁转苏台，还拥前时五马回。厌见簿书先眼合，喜逢杯酒暂眉开。
未酬恩宠年空去，欲立功名命不来。一别承明三领郡，甘从人道是粗才。
[页]卷,册....[5019]447,13
第1495笔
　　　　去岁罢杭州今春领吴郡惭无善政聊写鄙怀兼寄三相公　白居易
为问三丞相，如何秉国钧。那将最剧郡，付与苦慵人。
岂有吟诗客，堪为持节臣。不才空饱暖，无惠及饥贫。
昨卧南城月，今行北境春。铅刀磨欲尽，银印换何频。
杭老遮车辙，吴童扫路尘。虚迎复虚送，惭见两州民。
[页]卷,册....[5019]447,13
第1496笔
　　　　宣武令狐相公以诗寄赠传播吴中聊奉短草用申酬谢[5019]　白居易
新诗传咏忽纷纷，楚老吴娃耳遍闻。尽解呼为好才子，不知官是（一作在）上将军。
辞人命薄多无位，战将功高少有文。谢朓篇章韩信钺，一生双得不如君。
[页]卷,册....[5020]447,13
第1497笔
　　　　自咏　白居易
形容瘦薄诗情苦，岂是人间有相人。只合一生眠白屋，何因三度拥朱轮。
金章未佩虽非贵，银榼常携亦不贫。唯是无儿头早白，被天磨折恰平均。
[页]卷,册....[5020]447,13
第1498笔
　　　　吟前篇因寄微之　白居易
君颜贵茂不清羸，君句雄华不苦悲。何事遣君还似我，髭须早白亦无儿。
[页]卷,册....[5020]447,13
第1499笔
　　　　紫薇花　白居易
紫薇花对紫微翁，名目虽同貌不同。独占芳菲当夏景，不将颜色托春风。
浔阳官舍双高树，兴善僧庭一大丛。何以苏州安处置，花堂栏下月明中。
[页]卷,册....[5020]447,13
第1500笔
　　　　自到郡斋仅经旬日方专公务未及宴游偷闲走笔题二十四韵兼寄常州贾舍人湖州崔郎中仍呈吴中诸客　白居易
渭北离乡客，江南守土臣。涉途初改月，入境已经旬。
甲郡标天下，环封极海滨。版图十万户，兵籍五千人。
自顾才能少，何堪宠命频。冒荣惭印绶，虚奖负丝纶。（除苏州制云：藏于己为道义，施于物为政能。在公形骨鲠之志，阖境有袴襦之乐。）
候病须通脉，防流要塞津。救烦无若静，补拙莫如勤。
削使科条简，摊令赋役均。以兹为报效，安敢不躬亲。
襦袴提于手，韦弦佩在绅。敢辞称俗吏，且愿活疲民。
常（常州）未征黄霸，湖（湖州）犹借寇恂。[5020]愧无铛脚政，（河北三郡相邻，皆有善政，时为铛脚刺史，见唐书。）徒忝犬牙怜。
制诰（一作诏）夸黄绢，（美贾常州也。）诗篇占白苹。（美崔吴兴也。）铜符抛不得，（自谓也。）琼树见无因。
警寐钟传夜，催衙鼓报晨。唯知对胥吏，未暇接亲宾。
色变云迎夏，声残鸟过春。麦风非逐扇，梅〔雨〕（两）异随轮。
武寺山如故，（武丘寺也。）王楼月自新。（郡内东南楼名也。）池塘闲长草，丝竹废生尘。
暑遣烧神酎，晴教㬠舞茵。待还公事了，亦拟乐吾身。
[页]卷,册....[5021]447,13
第1501笔
　　　　题笼鹤　白居易
经旬不饮酒，逾月未闻歌。岂是风情少，其如尘事多。
虎丘惭客问，娃馆妒人过。莫笑笼中鹤，相看去几何。
[页]卷,册....[5021]447,13
第1502笔
　　　　答客问杭州　白居易
为我踟蹰停酒盏，与君约略说杭州。山名天竺堆青黛，湖号钱唐泻绿油。
大屋簷多装雁齿，小航船亦画龙头。所嗟水路无三百，官系何因得再游。
[页]卷,册....[5021]447,13
第1503笔
　　　　登阊门闲望　白居易
阊门四望郁苍苍，始觉州雄土俗强。十万夫家供课税，五千子弟守封疆。
阖闾城碧铺秋草，乌鹊桥红带夕阳。处处楼前飘管吹，家家门外泊舟航。
云埋虎寺山藏色，月耀娃宫水放光。曾赏钱唐嫌（一作兼）茂苑，今来未敢苦夸张。
[页]卷,册....[5021]447,13
第1504笔
　　　　代诸妓赠送周判官　白居易
妓筵今夜别姑苏，客櫂明朝向镜湖。莫泛扁舟寻范蠡，且随五马觅罗敷。
兰亭月破能回否，娃馆秋凉却[5021]到无。好与使君为老伴，归来休染白髭须。
[页]卷,册....[5022]447,13
第1505笔
　　　　秋寄微之十二韵　白居易
娃馆松江北，稽城浙水东。屈臣为长吏，伴我作衰翁。
旌旆知非远，烟云望不通。忙多对酒榼，兴少阅诗筒。（此在杭州，两浙唱和诗赠客，于筒中递来往。）
淡白秋来日，疏凉雨后风。余霞数片绮，新月一张弓。
影满衰桐树，香凋晚蕙丛。饥啼春谷鸟，寒怨络丝虫。
览镜头虽白，听歌耳未聋。老愁从此遣，醉笑与谁同。
清旦方堆案，黄昏始退公。可怜朝暮景，销在两衙中。
[页]卷,册....[5022]447,13
第1506笔
　　　　池上早秋　白居易
荷芰绿参差，新秋水满池。早凉生北槛，残照下东篱。
露饱蝉声懒，风干柳意衰。过潘二十岁，何必更愁悲。
[页]卷,册....[5022]447,13
第1507笔
　　　　郡西亭偶咏　白居易
常爱西亭面北林，公私尘事不能侵。共闲作伴无如鹤，与老相宜只有琴。
莫遣是非分作界，须教吏隐合为心。可怜此道人皆见，但要修行功用深。
[页]卷,册....[5022]447,13
第1508笔
　　　　故衫　白居易
暗淡绯衫称老身，半披半曳出朱门。袖中吴郡新诗本，襟上杭州旧酒痕。
残色过梅看向尽，故乡因洗嗅犹存。曾经烂熳三年著，欲弃空箱似少恩。
[页]卷,册....[5022]447,13
第1509笔
　　　　郡中夜听李山人弹三乐[5022]　白居易
风琴秋拂匣，月户夜开关。荣启先生乐，姑苏太守闲。
传声千古后，得意一时间。却怪钟期耳，唯听水与山。
[页]卷,册....[5023]447,13
第1510笔
　　　　东城桂三首（并序，一作桂华曲）　白居易
　　（苏之东城，古吴都城也。今为樵牧之场，有桂一株，生乎城下，惜
　　其不得地，因赋三绝句以唁之。）
子堕本从天竺寺，根盘今在阖闾城。当时应逐南风落，落向人间取次生。（旧说，杭州天竺寺每岁秋中，有月桂子堕。）

霜雪（一作雪霰）压多虽不死，荆榛长疾欲相埋。长忧落在樵人手，卖作苏州一束柴。

遥知（一作可怜）天上桂花孤，。试问嫦娥更要无。月宫幸有闲田地，何不中央种两株。

[页]卷,册....[5023]447,13
第1511笔
　　　　闻行简恩赐章服喜成长句寄之　白居易
吾年五十加朝散，尔亦今年赐服章。齿发恰同知命岁，官衔俱是客曹郎。（予与行简，俱年五十始著绯，皆是主客郎中。）
荣传锦帐花联萼，彩动绫袍雁趁行。（绯多以雁衔瑞莎为之也。）大抵著绯宜老大，莫嫌秋鬓数茎霜。
[页]卷,册....[5023]447,13
第1512笔
　　　　晚笙歌　白居易
露坠萎花槿，风吹败叶荷。老心欢乐少，秋眼感伤多。
芳岁今如此，衰翁可奈何。犹应不如醉，试遣唤笙歌。
[页]卷,册....[5023]447,13
第1513笔
　　　　对酒吟　白居易
一抛学士笔，三佩使君符。未换银青绶，唯添雪白须。
公门衙退掩，妓席客来铺。履舄从相近，讴吟任所须。
金衔嘶五马，钿带舞双姝。不得当年有，犹胜到老无。
合声歌汉月，齐手拍吴歈。今夜还相醉，应烦红[5023]袖扶。
[页]卷,册....[5024]447,13
第1514笔
　　　　偶饮　白居易
三盏醺醺四体融，妓亭簷下夕阳中。千声方响敲相续，一曲〔云〕（才）和戛未终。
今日心情如往日，秋风气味似春风。唯憎小吏樽前报，道去衙时水五筒。
[页]卷,册....[5024]447,13
第1515笔
　　　　早发赴洞庭舟中作　白居易
阊门曙色欲苍苍，星月高低宿水光。櫂举影摇灯烛动，舟移声拽管弦长。
渐看海树红生日，遥见包山白带霜。出郭已行十五里，唯消一曲慢霓裳。
[页]卷,册....[5024]447,13
第1516笔
　　　　宿湖中　白居易
水天向晚碧沉沉，树影霞光重叠深。浸月冷波千顷练，苞霜新橘万株金。
幸无案牍何妨醉，纵有笙歌不废吟。十只昼船何处宿，洞庭山脚太湖心。
[页]卷,册....[5024]447,13
第1517笔
　　　　拣贡橘书情　白居易
洞庭贡橘拣宜精，太守勤王请自行。珠颗形容随日长，琼浆气味得霜成。
登山敢惜驽骀力，望阙难伸蝼蚁情。疏贱无由亲跪献，愿凭朱实表丹诚。
[页]卷,册....[5024]447,13
第1518笔
　　　　夜泛阳坞入明月湾即事寄崔湖州　白居易
湖山处处好淹留，最爱东湾北坞头。掩映橘林千点火，泓澄潭水一盆油。
龙头画舸衔明月，鹊脚红旗蘸碧流。为报茶山崔太守，与君各是一家游。（尝羡吴兴每春茶山之游，洎入太湖，羡意减矣。故云。）
[页]卷,册....[5024]447,13
第1519笔
　　　　泛太湖书事寄微之　白居易
烟渚云帆处处通，飘然舟似入虚空。玉杯浅酌巡初匝，金管徐吹曲未终。
黄夹缬林寒有叶，碧琉璃水净无风。避旗飞鹭翩翻白，惊鼓跳鱼拨刺红。
涧雪尘多松偃蹇，岩泉滴久石玲珑。书为故事留湖上，（所见胜景，多记在湖中石上。）吟作新诗寄浙东。
军府威容从道盛，江山气色定知同。报君一事君应羡，五宿澄波皓月中。
[页]卷,册....[5025]447,13
第1520笔
　　　　题新馆　白居易
曾为白社羁游子，今作朱门醉饱身。十万户州尤觉贵，二千石禄敢言贫。
重裘每念单衣士，兼味尝思旅食人。新馆寒来多少客，欲回歌酒暖风尘。
[页]卷,册....[5025]447,13
第1521笔
　　　　西楼喜雪命宴　白居易
宿云黄惨澹，晓云白飘飖。散面遮槐市，堆花压柳桥。
四郊铺缟素，万室甃琼瑶。银榼携桑落，金炉上丽谯。
光迎舞妓动，寒近醉人销。歌乐虽盈耳，惭无五袴谣。
[页]卷,册....[5025]447,13
第1522笔
　　　　新栽梅　白居易
池边新种七株梅，欲到花时点检来。莫怕长洲桃李妒，今年好为使君开。
[页]卷,册....[5025]447,13
第1523笔
　　　　酬刘和州戏赠　白居易
钱唐山水接苏台，两地褰帷愧不才。政事素无争学得，风情旧有且将来。
双蛾解珮啼相送，五马鸣珂笑却回。不似刘郎无景行，长抛春恨在天台。
[页]卷,册....[5025]447,13
第1524笔
　　　　戏和贾常州醉中二绝句　白居易
闻道毗陵诗酒兴，近来积渐学姑苏。罨头新令从偷去，刮骨清吟得似无。

越调管吹留客曲，吴吟诗送暖寒杯。娃宫无限风流事，好遣孙心暂学来。

[页]卷,册....[5026]447,13
第1525笔
　　　　岁暮寄微之三首　白居易
微之别久能无叹，知退书稀岂免愁。甲子百年过半后，光阴一岁欲终头。
池水晓合胶船底，楼雪晴销露瓦沟。自觉欢情随日减，苏州心不及杭州。

荣进虽频退亦频，与君才命不调匀。若不九重中掌事，即须千里外抛身。
紫垣南北厅会封，沧海东西郡又邻。唯欠结庐嵩洛下，一时归去作闲人。

白头岁暮苦相思，除却悲吟无可为。枕上从妨一夜睡，灯前读尽十年诗。（读前后唱和诗。）
龙钟校正骑驴日，憔悴通江司马时。（通州，江州。）若并如今是全活，纡朱拖紫且开眉。

[页]卷,册....[5026]447,13
第1526笔
　　　　岁日家宴戏示弟姪等兼呈张侍御二十八丈殷判官二十三兄　白居易
弟妹妻孥小姪甥，娇痴弄我助欢情。岁盏后推蓝尾酒，春盘先劝胶（去声）牙饧。
形骸潦倒虽堪叹，骨肉团圆亦可荣。犹有夸张少年处，笑呼张丈唤殷兄。
[页]卷,册....[5026]447,13
第1527笔
　　　　正月三日闲行　白居易
黄鹂巷口莺欲语，乌鹊河头冰欲销。（黄鹂，坊名。乌鹊，河名。）绿浪东西南北水，红栏三百九十桥。（苏之官桥大数。）
鸳鸯荡漾双双翅，阳柳交加万万条。借问春风来早晚，只从前日到今朝。
[页]卷,册....[5026]447,13
第1528笔
　　　　夜归　白居易
逐胜移朝宴，留欢放晚衙。宾寮多谢客，骑从半吴娃。
到处销春景，归时及月华。城阴一道直，烛焰两行斜。
东吹先催柳，南霜不杀花。皋桥夜沽酒，灯火是谁家。
[页]卷,册....[5027]447,13
第1529笔
　　　　自叹　白居易
岂独年相迫，兼为病所侵。春来痰气动，老去嗽声深。
眼暗犹操笔，头斑未挂簪。因循过日月，真是俗人心。
[页]卷,册....[5027]447,13
第1530笔
　　　　郡中闲独寄微之及崔湖州　白居易
少年宾旅非吾辈，晚岁簪缨束我身。酒散更无同宿客，诗成长作独吟人。
苹洲会面知何日，镜水离心又一春。两处也应相忆在，官高年长少情亲。
[页]卷,册....[5027]447,13
第1531笔
　　　　小舫　白居易
小舫一艘新造了，轻装梁柱庳安篷。深坊静岸游应遍，浅水低桥去尽通。
黄柳影笼随櫂月，白苹香起打头风。慢牵欲傍樱桃泊，借问谁家花最红。
[页]卷,册....[5027]447,13
第1532笔
　　　　马坠强出赠同座　白居易
足伤遭马坠，腰重倩人抬毡。祗合窗间卧，何由花下来。
坐依桃叶枝，行呷地黄杯。强出非他意，东风落尽梅。
[页]卷,册....[5027]447,13
第1533笔
　　　　夜闻贾常州崔湖州茶山境会想羡欢宴因寄此诗[5027]　白居易
遥闻境会茶山夜，珠翠歌钟俱遶身。盘下中分两州界，灯前合作一家春。
青蛾递舞应争妙，紫笋齐尝各斗新。自叹花时北窗下，蒲黄酒对病眠人。（时马坠损腰，正劝蒲黄酒。）
[页]卷,册....[5028]447,13
第1534笔
　　　　酬微之开拆新楼初毕相报末联见戏之作　白居易
海山郁郁石棱棱，新豁高居正好登。南临赡部三千界，东对蓬宫十二层。
报我楼成秋望月，把君诗读夜回灯。无妨却有他心眼，妆点亭台即不能。
[页]卷,册....[5028]447,13
第1535笔
　　　　病中多雨逢寒食　白居易
水国多阴常懒出，老夫饶病爱闲眠。三旬卧度莺花月，一半春销风雨天。
薄暮何人吹觱篥，新晴几处缚秋千。彩绳芳树长如旧，唯是年年换少年。
[页]卷,册....[5028]447,13
第1536笔
　　　　清明夜　白居易
好风胧月清明夜，碧砌红轩刺史家。独遶回廊行复歇，遥听弦管暗看花。
[页]卷,册....[5028]447,13
第1537笔
　　　　苏州柳　白居易
金谷园中黄袅娜，曲江亭畔碧婆（一作毵）娑。老来处处游行（一作行应）遍，不似苏州柳最多。
絮扑白头条拂面，使君无计奈春何。
[页]卷,册....[5028]447,13
第1538笔
　　　　三月二十八日赠周判官　白居易
一春惆怅残三日，醉问周郎忆得无。柳絮送人莺劝酒，去年今日别东都。
[页]卷,册....[5028]447,13
第1539笔
　　　　偶作[5028]　白居易
红杏初生叶，青梅已缀枝。阑珊花落后，寂寞酒醒时。
坐闷低眉久，行慵举足迟。少年君莫怪，头白自应知。
[页]卷,册....[5029]447,13
第1540笔
　　　　重答刘和州（来篇云：苏州刺史例能诗，西掖〔今〕（吟）来替左司。又云：若共吴王斗百草，不如唯是欠西施。）　白居易
分无佳丽敌西施，敢有文章替左司。随分笙歌聊自乐，等闲篇咏被人知。
花边妓引寻香径，月下僧留宿剑池。可惜当时好风景，吴王应不解吟诗。（采香径在馆娃宫。）
[页]卷,册....[5029]447,13
第1541笔
　　　　奉送三兄　白居易
少年曾管二千兵，昼听笙歌夜斫营。自反丘园头尽白，每逢旗鼓眼犹明。
杭州暮醉连床卧，吴郡春游并马行。自愧阿连官职慢，只教兄作使君兄。
[页]卷,册....[5029]447,13
第1542笔
　　　　城上夜宴　白居易
留春不住登城望，惜夜相将秉烛游。风月万家河两岸，笙歌一曲郡西楼。
诗听越客吟何苦，酒被吴娃劝不休。从道人生都是梦，梦中欢笑亦胜愁。
[页]卷,册....[5029]447,13
第1543笔
　　　　重题小舫赠周从事兼戏微之　白居易
细〔篷〕（蓬）青篾织鱼鳞，小眼红窗衬曲尘。阔狭才容从事座，高低恰称使君身。
舞筵须拣腰轻女，仙櫂难胜骨重人。不似镜湖帘使出，高樯大艑闹惊春。
[页]卷,册....[5029]447,13
第1544笔
　　　　吴樱桃　白居易
含桃最说出东吴，香色鲜秾气味殊。洽恰举头千万颗，婆娑拂面两三株。
鸟偷飞处衔将火，人摘争时蹋[5029]破珠。可惜风吹兼雨打，明朝后日即应无。
[页]卷,册....[5030]447,13
第1545笔
　　　　春尽劝客酒　白居易
林下春将尽，池边日半斜。樱桃落砌颗，夜合隔帘花。
尝酒留闲客，行茶使小娃。残杯劝不饮，留醉向谁家。
[页]卷,册....[5030]447,13
第1546笔
　　　　仲夏斋居偶题八韵寄微之及崔湖州　白居易
腥血与荤蔬，停来一月余。肌肤虽瘦损，方寸任清虚。
体适通宵坐，头慵隔日梳。眼前无俗物，身外即僧居。
水榭风来远，松廊雨过初。褰帘放巢燕，投食施池鱼。
久别闲游伴，频劳问疾书。不知湖与越，吏隐兴何如。
[页]卷,册....[5030]447,13
第1547笔
　　　　官宅　白居易
红紫共纷纷，祗承老使君。移舟木兰櫂，行酒石榴裙。
水色窗窗见，花香院院闻。恋他官舍住，双鬓白如云。
[页]卷,册....[5030]447,13
第1548笔
　　　　六月三日夜闻蝉　白居易
荷香清露坠，柳动好风生。微月初三夜，新蝉第一声。
乍闻愁北客，静听忆东京。我有竹林宅，别来蝉再鸣。
不知池上月，谁拨小船行。
[页]卷,册....[5030]447,13
第1549笔
　　　　莲石　白居易
青石一两片，白莲三两枝。寄将东洛去，心与物相随。
石倚风前树，莲栽月下池。遥知安置处，预想发荣[5030]时。
领郡来何远，还乡去已迟。莫言千里别，岁晚有心期。
[页]卷,册....[5031]447,13
第1550笔
　　　　眼病二首　白居易
散乱空中千片雪，蒙笼物上一重纱。纵逢晴景如看雾，不是春天亦见花。（已上四句，皆病眼中所见者。）
僧说客尘来眼界，医言风眩在肝家。两头治疗何曾瘥，药力微茫佛力赊。

眼藏损伤来已久，病根牢固去应难。医师尽劝先停酒，道侣多教早罢官。
案上谩铺龙树论，盒中虚撚决明丸。人间方药应无益，争得金篦试刮看。

[页]卷,册....[5031]447,13
第1551笔
　　　　题东武（一作虎）丘寺六韵　白居易
香刹看非远，祇园入始深。龙蟠松矫矫，玉立竹森森。
怪石千僧坐，灵池一剑沈。海当亭两面，山在寺中心。
酒熟（一作热）凭花劝，诗成倩鸟吟。寄言轩冕客，此地好抽簪。
[页]卷,册....[5031]447,13
第1552笔
　　　　夜游西武（一作虎）丘寺八韵　白居易
不厌西丘寺，闲来即一过。舟船转云岛，楼阁出烟萝。
路人青松影，门临白月波。鱼跳惊秉烛，猿觑怪鸣珂。
摇曳双红旆，娉婷十翠娥。（容、满、蝉、态等十妓从游也。）香花助罗绮，钟梵避笙歌。
领郡时将久，游山数几何。一年十二度，非少亦非多。
[页]卷,册....[5031]447,13
第1553笔
　　　　咏怀　白居易
苏杭自昔称名郡，牧守当今当好官。两地江山蹋得遍，五年风月咏将（一作来）残。
几时酒醆曾抛却，何处花枝不把看。白发满头归得也，诗情酒兴渐阑珊。
[页]卷,册....[5031]447,13
第1554笔
　　　　重咏　白居易
日觉双眸暗，年惊两鬓苍。病应无处避，老更不宜忙。
徇俗心情少，休官道理长。今秋归去定，何必重思量。
[页]卷,册....[5032]447,13
第1555笔
　　　　百日假满　白居易
心中久有归田计，身上都无济世才。长告初从百日满，故乡元约一年回。
马辞辕下头高举，鹤出笼中翅大开。但拂衣行莫回顾，的无官职趁人来。
[页]卷,册....[5032]447,13
第1556笔
　　　　九日寄微之　白居易
眼暗头风事事妨，遶篱新菊为谁黄。闲游日久心慵倦，痛饮年深肺损伤。
吴郡两回逢九月，越州四度见重阳。怕飞杯酒多分数，厌听笙歌旧曲章。
蟋蟀声寒初过雨，茱萸色浅未经霜。去秋共数登高会，又被今年减一场。
[页]卷,册....[5032]447,13
第1557笔
　　　　题报恩寺　白居易
好是清凉地，都无系绊身。晚晴宜野寺，秋景属闲人。
净石堪敷坐，寒泉可濯巾。自惭容鬓上，犹带郡庭尘。
[页]卷,册....[5032]447,13
第1558笔
　　　　晚起　白居易
卧听冬冬衙鼓声，起迟睡足长心情。华簪脱后头虽白，堆案抛来眼校明。
闲上篮舆乘兴出，醉回花舫信风行。明朝更濯尘缨去，闻道松江水最清。
[页]卷,册....[5032]447,13
第1559笔
　　　　自思益寺次楞伽寺作　白居易
朝从思益峰游后，晚到楞伽寺歇时。照水姿容虽已老，上山筋力未全衰。
行逢禅客多相问，坐倚渔舟一自思。犹去悬车十五载，休官非早亦非迟。
[页]卷,册....[5033]447,13
第1560笔
　　　　松江亭携乐观渔宴宿　白居易
震泽平芜岸，松（一作吴）江落叶波。在宫常梦想，为客始经过。
水面排罾网，船头簇绮罗。朝盘鲙红鲤，夜烛无青蛾。
雁断知风急，潮（一作湖）平见（一作得）月多。繁丝与促管，不解和渔歌。
[页]卷,册....[5033]447,13
第1561笔
　　　　宿灵岩寺上院　白居易
高高白月上青林，客去僧归独夜深。荤血屏除唯对酒，歌钟放散只留琴。
更无俗物当人眼，但有泉声洗我心。最爱晓亭东望好，太湖烟水绿沈沈。
[页]卷,册....[5033]447,13
第1562笔
　　　　酬别周从事二首　白居易
腰痛拜迎人客倦，眼昏勾押簿书难。辞官归去缘衰病，莫作陶潜范蠡看。

洛下田园久抛掷，吴中歌酒莫留连。嵩阳云树伊川月，已校归迟四五年。

[页]卷,册....[5033]447,13
第1563笔
　　　　武丘寺路（去年重开寺路，桃李莲荷，约种数千株。）　白居易
自开山寺路，水陆往来频。银勒牵骄马，花船载丽人。
芰荷生欲遍，桃李种仍新。好住湖堤上，长留一道春。
[页]卷,册....[5033]447,13
第1564笔
　　　　齐云楼晚望偶题十韵兼呈冯侍御周殷二协律（楼在苏州）[5033]　白居易
潦倒宦情尽，萧条芳岁阑。欲辞南国去，重上北城看。
复叠江山壮，平铺井邑宽。人稠过杨府，坊闹半长安。
插雾峰头没，穿霞日脚残。水光红漾漾，树色绿漫漫。
约略留遗爱，殷勤念旧欢。病抛官职易，老别友朋难。
九月全无热，西风亦未寒。齐云楼北面，半日凭栏干。
[页]卷,册....[5034]447,13
第1565笔
　　　　河亭晴望（九月八日）　白居易
风转云头敛，烟销水面开。晴虹桥影出，秋雁橹声来。
郡静官初罢，乡遥信未回。明朝是重九，谁劝菊花杯。
[页]卷,册....[5034]447,13
第1566笔
　　　　留别微之　白居易
干时久与本心违，悟道深知前事非。犹厌劳形辞郡印，那将（一作能）趁伴著朝衣。
五千言里教知足，三百篇中劝式微。少室云边伊水畔，比君校老合先归。
[页]卷,册....[5034]447,13
第1567笔
　　　　自喜　白居易
自喜天教我少缘，家徒行计两翩翩。身兼妻子都三口，鹤与琴书共一船。
僮仆减来无冗食，资粮算外有余钱。携将贮作丘中费，犹免饥寒得数年。
[页]卷,册....[5034]447,13
第1568笔
　　　　武丘寺路宴留别诸妓　白居易
银泥裙映锦障泥，画舸停桡马簇蹄。清管曲终鹦鹉语，红旗影动䮂䮧（一作泼汗）嘶。
渐消醉色朱颜浅，欲语离情翠黛低。莫忘使君吟咏处，女坟湖北武（一作虎）丘西。
[页]卷,册....[5034]447,13
第1569笔
　　　　江上对酒二首[5034]　白居易
酒助疏顽性，琴资缓慢情。有慵将送老，无智可劳生。
忽忽忘机坐，伥伥任运行。家乡安处是，那独在神京。

久贮沧浪意，初辞桎梏身。昏昏常带酒，默默不应人。
坐稳便箕踞，眠多爱欠伸。客来存礼数，始著白纶巾。

[页]卷,册....[5035]447,13
第1570笔
　　　　望亭驿酬别周判官　白居易
何事出长洲，连宵饮不休。醒应难作别，欢渐少于愁。
灯火穿村市，笙歌上驿楼。何言五十里，已不属苏州。
[页]卷,册....[5035]447,13
第1571笔
　　　　见小姪龟儿咏灯诗并腊娘制衣因寄行简　白居易
已知腊子能裁服，复报龟儿解咏灯。巧妇才人常薄命，莫教男女苦多能。
[页]卷,册....[5035]447,13
第1572笔
　　　　酒筵上答张居士　白居易
但要前尘（一作程）减，无妨外相同。虽过酒肆上，不离道场中。
弦管声非实，花钿色是空。何人知此义，唯有净名翁。
[页]卷,册....[5035]447,13
第1573笔
　　　　鹦鹉　白居易
陇西鹦鹉到江东，养得经年觜渐红。常恐思归先剪翅，每因𫗪食暂开笼。
人怜巧语情虽重，鸟忆高飞意不同。应似朱门歌舞妓，深藏牢闭后房中。
[页]卷,册....[5035]447,13
第1574笔
　　　　听琵琶妓弹略略[5035]　白居易
腕软拨头轻，新教略略成。四弦千遍语，一曲万重情。
法向师边得，能从意上生。莫欺江外手，别是一家声。
[页]卷,册....[5036]447,13
第1575笔
　　　　写新诗寄微之偶题卷后　白居易
写了吟看满卷愁，浅红牋纸小银钩。未容寄与微之去，已被人传到越州。
[页]卷,册....[5036]447,13
第1576笔
　　　　宝历二年八月三十日夜梦后作　白居易
尘缨忽解诚堪喜，世网重来未可知。莫忘全吴馆中梦，岭南泥雨步行时。
[页]卷,册....[5036]447,13
第1577笔
　　　　与梦得同登栖灵塔（一无栖字）　白居易
半月悠悠在广陵，何楼何塔不同登。共怜筋力犹堪在，上到栖灵第九层。
[页]卷,册....[5036]447,13
第1578笔
　　　　梦苏州水阁寄冯侍御　白居易
扬州驿里梦苏州，梦到花桥水阁头。觉后不知冯侍御（一作御史），此中昨夜共谁游。
[页]卷,册....[5036]447,13
第1579笔
　　　　喜罢郡　白居易
五年两郡亦堪嗟，偷出游山走看花。自此光阴为己有，从前日月属官家。
樽前免被催迎使，枕上休闻报坐衙。睡到午时欢到夜，回头官职是泥沙。
[页]卷,册....[5036]447,13
第1580笔
　　　　答次休上人（来篇云：闻有余霞千万首，何妨一句乞闲人。）　白居易
姓白使君无丽句，名休座主有新文。禅心不合生分别，莫爱余霞嫌碧云。
[页]卷,册....[5036]447,13
第1581笔
　　　　感悟妄缘题如上人壁　白居易
自从为𫘤童，直至作衰翁。所好随年异，为忙终日同。
弄沙成佛塔，锵玉谒王宫。彼此皆儿戏，须臾即色空。
有营非了义，无著是真宗。兼恐勤修道，犹应在妄中。
[页]卷,册....[5037]448,13
第1582笔
　　　　思子台有感二首（凡题思子台者，皆罪江充。予观祸胎，不独在此。偶以二绝句辨之。）　白居易
曾家机上闻投杼，尹氏园中见掇蜂。但以恩情生隙罅，何人不解作江充。

暗生魑魅蠹生虫，何异谗生疑阻中。但使武皇心似烛，江充不敢作江充。

[页]卷,册....[5037]448,13
第1583笔
　　　　赋得边城角　白居易
边角两三枝，霜天陇上儿。望乡相并立，向月一时吹。
战马头皆举，征人手尽垂。呜呜三奏罢，城上展旌旗。
[页]卷,册....[5037]448,13
第1584笔
　　　　忆洛中所居　白居易
忽忆东都宅，春来事宛然。雪销行径里，水上卧房前。
厌绿栽黄竹，嫌红种白莲。醉教莺送酒，闲遣鹤看船。
幸是林园主，惭为食禄牵。宦情薄似纸，乡思急于弦。
岂合姑苏守，归休更待年。
[页]卷,册....[5037]448,13
第1585笔
　　　　想归田园　白居易
恋他朝市求何事，想取丘园乐此身。千首恶诗吟过日，一壶好酒醉消春。
归乡年亦非全老，罢郡家仍未苦贫。快活不知如我者，人间能有几多人。
[页]卷,册....[5038]448,13
第1586笔
　　　　琴茶　白居易
兀兀寄形群动内，陶陶任性一生间。自抛官后春多醉，不读书来老更闲。
琴里知闻唯渌水，茶中故旧是蒙山。穷通行止长相伴，谁道吾今无往还。
[页]卷,册....[5038]448,13
第1587笔
　　　　赠楚州郭使君　白居易
淮水东南第一州，山围雉堞月当楼。黄金印绶悬腰底，白雪歌诗落笔头。
笑看儿童骑竹马，醉携宾客上仙舟。当家美事堆身上，何啻林宗与细侯。
[页]卷,册....[5038]448,13
第1588笔
　　　　和郭使君题枸杞（一作枸杞寄郭使君）　白居易
山阳（一作阴）太守政严明，吏（一作夜）静人安无犬惊。不知灵药根成狗，怪得时闻吠夜声。
[页]卷,册....[5038]448,13
第1589笔
　　　　初到洛下（一作阳）闲游　白居易
汉庭重少身宜退，洛下闲居迹可逃。趁伴入朝应老丑，寻春放醉尚粗豪。
诗携彩纸新装卷，酒典绯花旧赐袍。曾在东方千骑上，至今躞蹀马头高。
[页]卷,册....[5038]448,13
第1590笔
　　　　醉题刘二十八使君　白居易
为我引杯添酒饮，与君把箸击盘歌。诗称国手徒为尔，命压人头不奈何。
举眼风光长寂寞，满朝官职独[5038]蹉跎。亦知合被才名折，二十三年折太多。
[页]卷,册....[5039]448,13
第1591笔
　　　　太湖石　白居易
烟翠三秋色，波涛万古痕。削成青玉片，截断碧云根。
风气通岩穴，苔文护洞门。三峰具体小，应是华山孙。
[页]卷,册....[5039]448,13
第1592笔
　　　　过敷水　白居易
垂鞭欲渡罗敷水，处分鸣驺且缓驱。秦氏双蛾久冥漠，苏台五马尚踟蹰。
村童店女仰头笑，今日使君真是愚。
[页]卷,册....[5039]448,13
第1593笔
　　　　南院　白居易
林院无情绪，经春不一开。杨花飞作穗，榆荚落成堆。
壮气（一作志）从中减，流年逐后催。只应如过客，病去老迎来。
[页]卷,册....[5039]448,13
第1594笔
　　　　闲咏　白居易
步月怜清景，眠松爱绿阴。早年诗思苦，晚岁道情深。
夜学禅多坐，秋牵兴暂吟。悠然两事外，无处更留心。
[页]卷,册....[5039]448,13
第1595笔
　　　　初授秘监拜赐金紫闲吟小酌偶写所怀　白居易
紫袍新秘监，白首旧书生。鬓雪人间寿，腰金世上荣。
子孙无可念，产业不能营。酒引眼前兴，诗留身后名。
闲倾三数酌，醉咏十余声。便是羲皇代，先从心太平。
[页]卷,册....[5039]448,13
第1596笔
　　　　新昌闲居招杨郎中兄弟　白居易
纱巾角枕病眠翁，忙少闲多谁与同。但有双松当砌下，更无一事到心中。
金章紫绶堪如梦，皂盖朱轮别似空。暑月贫家何所有，客来唯赠北窗风。
[页]卷,册....[5040]448,13
第1597笔
　　　　秘省后厅　白居易
槐花雨润新秋地，桐叶风翻欲夜天。尽日后厅无一事，白头老监枕书眠。
[页]卷,册....[5040]448,13
第1598笔
　　　　松斋偶兴　白居易
置心思虑外，灭迹是非间。约俸为生计，随宫换往还。
耳烦闻晓角（一作鼓），眼醒见秋山。赖此松簷下，朝回半日闲。
[页]卷,册....[5040]448,13
第1599笔
　　　　和杨郎中贺杨仆射致仕后杨侍郎门生合宴席上作　白居易
业重关西继大名，恩深阙下遂高情。祥鳣降伴趋庭鲤，贺燕飞和出谷莺。
范蠡舟中无子弟，疏家席上欠门生。可怜玉树连桃李，从古无如此会荣。
[页]卷,册....[5040]448,13
第1600笔
　　　　松下琴赠客　白居易
松寂风初定，琴清夜欲阑。偶因群动息，试拨一声看。
寡鹤当徽怨，秋泉应指寒。惭君此倾听，本不为君弹。
[页]卷,册....[5040]448,13
第1601笔
　　　　秋斋　白居易
晨起秋斋冷，萧条称病容。清风两窗竹，白露一庭松。
阮籍谋身拙，嵇康向事慵。生涯别有处，浩气在心[5040]胸。
[页]卷,册....[5041]448,13
第1602笔
　　　　涂山寺独游　白居易
野径行无伴，僧房宿有期。涂山来去熟，唯是马蹄知。
[页]卷,册....[5041]448,13
第1603笔
　　　　登观音台望（一作贤）城　白居易
百千家似围棋局，十二街如种菜畦。遥认微微入朝火，一条星宿五门西。
[页]卷,册....[5041]448,13
第1604笔
　　　　登灵（一作宝）应台北望　白居易
临高始见人寰小，对远方知色界空。回首却归朝市去，一稊米落太仓中。
[页]卷,册....[5041]448,13
第1605笔
　　　　酬裴相公题兴化小池见招长句　白居易
为爱小塘招散客，不嫌老监与新诗。山公（一作翁）倒载无妨学，范蠡扁舟未要追。
蓬断偶飘桃李径，鸥惊误拂凤皇池。敢辞课拙酬高韵，一勺争禁万顷陂。
[页]卷,册....[5041]448,13
第1606笔
　　　　闲行　白居易
五十年来思虑熟，忙人应未胜闲人。林园傲逸真成贵，衣食单疏不是贫。
专掌图书无过地，遍寻山水自由身。傥年七十犹强健，尚得闲行十五春。
[页]卷,册....[5041]448,13
第1607笔
　　　　闲出　白居易
兀兀出门何处去，新昌街晚树阴斜。马蹄知意缘行熟，不向杨家即庾家。
[页]卷,册....[5041]448,13
第1608笔
　　　　与僧智如夜话[5041]　白居易
懒钝尤知命，幽栖渐得朋。门闲无谒客，室静有禅僧。
炉向初冬火，笼停半夜灯。忧劳缘智巧，自喜百无能。
[页]卷,册....[5042]448,13
第1609笔
　　　　忆庐山旧隐及洛下新居　白居易
形骸僶俛班行内，骨肉句留俸禄中。无奈攀缘随手长，亦知恩爱到头空。
草堂久闭庐山下，竹院新抛洛水东。自是未能归去得，世间谁要白须翁。
[页]卷,册....[5042]448,13
第1610笔
　　　　晚寒（晚一作暝）　白居易
急景流如箭，凄风利似刀。暝催鸡翅敛，寒束树枝高。
缩水浓和酒，加绵厚絮袍。可怜冬计毕，煖卧醉陶陶。
[页]卷,册....[5042]448,13
第1611笔
　　　　偶眠（偶一作醉）　白居易
放杯书案上，枕臂火炉前。老爱寻思事（一作睡），慵多（一作便）取次眠。
妻教卸乌帽，婢与展青□。便是屏风样，何劳画古贤。
[页]卷,册....[5042]448,13
第1612笔
　　　　华城西北雉堞最高崔相公首创楼台钱左丞继种花果合为胜境题在雅篇岁暮独游怅然成咏（时华州未除刺史）　白居易
高居称君子，潇洒四无邻。丞相栋梁久，使君桃李新。
凝情看丽句，驻步想清尘。况是寒天客，楼空无主人。
[页]卷,册....[5042]448,13
第1613笔
　　　　奉使途中戏赠张常侍[5042]　白居易
早风吹土满长衢，驿骑星轺尽疾驱。共笑篮舁（一作舆）亦称使，日驰一驿向东都。
[页]卷,册....[5043]448,13
第1614笔
　　　　有小白马乘驭多时奉使东行至稠桑驿溘然而毙足可惊伤不能忘情题二十韵　白居易
能骤复能驰，翩翩白马儿。毛寒一团雪，鬃薄万条丝。
皂盖春行日，骊驹晓从（一作促）时。双旌前独步，五马内偏骑。
芳草乘蹄叶，垂杨拂顶枝。跨将迎好客，惜不换妖姬。
慢鞚游萧寺，闲驱醉习池。睡来乘作梦，兴发倚成诗。
鞭为驯难下，鞍缘稳不离。北归还共到，东使亦相随。
赭白何曾变，玄黄岂得知。嘶风觉声（一作声觉）急，蹋雪怪行迟。
昨夜犹刍秣，今朝尚絷维。卧槽应不起，顾主遂长辞。
尘灭骎骎迹，霜留皎皎姿。度关形未改，过隙影难追。
念倍燕求（一作来）骏，情深项别骓。银收钩臆带，金卸络头羁。
何处埋奇骨，谁家觅弊帷。稠桑驿门外，吟罢涕双垂。
[页]卷,册....[5043]448,13
第1615笔
　　　　题喷玉泉（泉在寿安山下，高百余尺，直泻潭中。）　白居易
泉喷声如玉，潭澄色似空。练垂青嶂（一作障）上，珠泻绿盆中。
溜滴三秋雨，寒生六月风。何时此岩下，来作濯缨翁。
[页]卷,册....[5043]448,13
第1616笔
　　　　酬皇甫宾客　白居易
闲官兼慢使，著处易停轮。况欲逢新岁，仍初见故人。
冒寒寻到洛，待煖始归秦。亦拟同携手，城东略看春。
[页]卷,册....[5043]448,13
第1617笔
　　　　种白莲[5043]　白居易
吴中白藕洛中栽，莫恋江南花懒开。万里携归尔知否，红蕉朱槿不将来。
[页]卷,册....[5044]448,13
第1618笔
　　　　答苏庶子　白居易
偶作关东使，重陪洛下游。病来从断酒，老去可禁愁。
款曲偏青眼，蹉跎各白头。蓬山闲气味，依约似龙楼。
[页]卷,册....[5044]448,13
第1619笔
　　　　答尉迟少监水阁重宴　白居易
人情依旧岁华新，今日重招往日宾。鸡黍重回千里驾，林园暗换四年春。
水轩平写琉璃镜，草岸斜铺翡翠茵。闻道经营费心力，忍教成后属他人（时主人欲卖林亭）。
[页]卷,册....[5044]448,13
第1620笔
　　　　和刘郎中伤鄂姬　白居易
不独君嗟我亦嗟，西风北雪杀南花。不知月夜魂归处，鹦鹉洲头第几家。（姬，鄂人也。）
[页]卷,册....[5044]448,13
第1621笔
　　　　赠东邻王十三　白居易
携手池边月，开襟竹下风。驱愁知酒力，破睡见茶功。
居处东西接，年颜老少同。能来为伴否，伊上作渔翁。
[页]卷,册....[5044]448,13
第1622笔
　　　　早春同刘郎中寄宣武令狐相公　白居易
梁园不到一年强，遥想清吟对绿觞。更有何人能饮酌，新添几卷好篇章。
马头拂柳时回辔，豹尾穿花暂亚枪。谁引相公开口笑，不逢白监与刘郎。
[页]卷,册....[5044]448,13
第1623笔
　　　　寄太原李相公[5044]　白居易
闻道北都今一变，政和军乐万人安。绮罗二八围宾榻，组练三千夹将坛。
蝉鬓应夸丞相少，貂裘不觉太原寒。世间大有虚荣贵，百岁无君一日欢。
[页]卷,册....[5045]448,13
第1624笔
　　　　雪中寄令狐相公兼呈梦得　白居易
兔园春雪梁王会，想对金罍咏玉尘。今日相如身在此，不知客右坐何人。
[页]卷,册....[5045]448,13
第1625笔
　　　　出使在途所骑马死改乘肩舆将归长安偶咏旅怀寄太原李相公　白居易
驿路崎岖泥（一作况）雪寒，欲登篮舆一长叹。风光不见桃花骑，尘土空留杏叶鞍。
丧乘独归殊不易，脱骖相赠岂为难。并州好马应无数，不怕旌旄试觅看。
[页]卷,册....[5045]448,13
第1626笔
　　　　有双鹤留在洛中忽见刘郎中依然鸣顾刘因为鹤叹二篇寄予予以二绝句答之　白居易
辞乡远隔华亭水，逐我来栖缑岭云。惭愧稻粱长不饱，未曾回眼向鸡群。

荒草院中池水畔，衔恩不去又经春。见君惊喜双回顾，应为吟声似主人。

[页]卷,册....[5045]448,13
第1627笔
　　　　宿窦使君庄水亭　白居易
使君何在在江东，池柳初黄杏欲红。有兴即来闲便宿，不知谁是主人翁。
[页]卷,册....[5045]448,13
第1628笔
　　　　龙门下作　白居易
龙门涧下濯尘缨，拟作闲人过此生。筋力不将诸处用，登山临水咏诗行。
[页]卷,册....[5045]448,13
第1629笔
　　　　姚侍御见过戏赠[5045]　白居易
晚起春寒慵裹头，客来池上偶同游。东台御史多提举，莫按金章系布裘。
[页]卷,册....[5046]448,13
第1630笔
　　　　履道春居　白居易
微雨洒园林，新晴好一寻。低风洗池面，斜日拆花心。
暝助岚阴动，春添水色深。不如陶省事，犹抱有弦琴。
[页]卷,册....[5046]448,13
第1631笔
　　　　题洛中第宅　白居易
水木谁家宅，门高占地宽。悬鱼挂青甃，行马护朱栏。
春榭笼烟煖，秋庭锁月寒。松胶黏琥珀，筠粉扑琅玕。
试问池台主，多为将相官。终身不曾到，唯展宅图看。
[页]卷,册....[5046]448,13
第1632笔
　　　　寄殷协律（多叙江南旧游）　白居易
五岁优游同过日，一朝消散〔似〕（侣）浮云。琴诗酒伴皆抛我，雪月花时最忆君。
几度听鸡歌白日，亦曾骑马咏江裙。（予在杭州日，有歌云：听唱黄鸡与白日。又有诗云：著红骑马是何人。）吴娘暮雨萧萧曲，自别江南更不闻。（江南吴二娘曲词云，暮雨萧萧郎不归。）
[页]卷,册....[5046]448,13
第1633笔
　　　　洛下诸客就宅相送偶题西亭　白居易
几榻临池坐，轩车冒雪过。交亲致杯酒，僮仆解笙歌。
流岁行将晚，浮荣得几多。林泉应问我，不住意如何。
[页]卷,册....[5046]448,13
第1634笔
　　　　答林泉　白居易
好住旧林泉，回头一怅然。渐知吾潦倒，深愧尔留连。
欲作栖云计，须营种黍钱。更容求一郡，不得亦归[5046]田。
[页]卷,册....[5047]448,13
第1635笔
　　　　将发洛中枉令狐相公手札兼辱二篇宠行以长句答之　白居易
尺素忽惊来梓泽，双金不惜送蓬山。八行落泊飞云雨，五字鎗𫓩动珮环。
玉韵乍听堪醒酒，银钩细读当披颜。收藏便作终身宝，何啻三年怀袖间。
[页]卷,册....[5047]448,13
第1636笔
　　　　临都驿答梦得六言二首　白居易
扬子津头月下，临都驿里灯前。昨日老于前日，去年春似今年。

谢守归为秘监，冯公老作郎官。前事不须问著，新诗且更吟看。

[页]卷,册....[5047]448,13
第1637笔
　　　　喜钱左丞再除华州以诗伸贺　白居易
左辖辍中台，门东委上才。彤襜经宿到，绛帐及春开。
民望恳难夺，天心慈易回。那知不隔岁，重借寇恂来。
[页]卷,册....[5047]448,13
第1638笔
　　　　和钱华州题少华清光绝句　白居易
高情雅韵三峰守，主领清光管白云。自笑亦曾为刺史，苏州肥腻不如君。
[页]卷,册....[5047]448,13
第1639笔
　　　　送陕府王大夫　白居易
金马门前回剑珮，铁牛城下拥旌旗。他时万一为交代，留取甘棠两三枝。
[页]卷,册....[5047]448,13
第1640笔
　　　　代迎春花招刘郎中　白居易
幸与松筠相近栽，不随桃李一时开。杏园岂敢访君去，未有花时且看来。
[页]卷,册....[5047]448,13
第1641笔
　　　　玩迎春花赠杨郎中　白居易
金英翠萼带春寒，黄色花中有几般。凭君与（一作语）向游人道，莫作蔓菁花眼看。
[页]卷,册....[5048]448,13
第1642笔
　　　　闲出　白居易
身外无羁束，心中少是非。被花留便住，逢酒醉方归。
人事行时少，官曹入日稀。春寒游正好，稳马薄绵衣。
[页]卷,册....[5048]448,13
第1643笔
　　　　座上赠卢判官　白居易
把酒乘花花落频，花香酒味相和春。莫言不是江南会，虚白亭中旧主人。
[页]卷,册....[5048]448,13
第1644笔
　　　　曲江有感　白居易
曲江西岸又春风，万树花前一老翁。遇酒逢花还且醉，若（一作莫）论惆怅事何穷。
[页]卷,册....[5048]448,13
第1645笔
　　　　杏园花下赠刘郎中　白居易
怪君把酒偏惆怅，曾是贞元花下人。自别花来多少事，东风二十四回春。
[页]卷,册....[5048]448,13
第1646笔
　　　　花前有感兼呈崔相公刘郎中　白居易
落花如雪鬓如霜，醉把（一作拾）花看益自伤。少日为名（一作文）多检束，长年无兴可颠狂。
四时轮转春常少，百刻支分夜苦长。何事同生（一作共同）壬子岁，老于崔相及刘郎。（余与崔刘年相同，独早衰白。）
[页]卷,册....[5048]448,13
第1647笔
　　　　微之就拜尚书居易续除刑部因书贺意兼咏离怀　白居易
我为宪部入南宫，君作尚书镇浙东。老去一时成白首，别来七度换春风。
簪缨假合虚名在，筋力销磨实[5048]事空。远地官高亲故少，些些谈笑与谁同。
[页]卷,册....[5049]448,13
第1648笔
　　　　喜与韦左丞同入南省因叙旧以赠之　白居易
早年同遇陶钧主，利钝精粗共在镕。（宪宗朝与韦同入翰林。）金剑淬来长透匣，铅刀磨尽不成锋。
差肩北省惭非据，接武南宫幸再容。跛鳖虽迟骐骥疾，何妨中路亦相逢。
[页]卷,册....[5049]448,13
第1649笔
　　　　伊州　白居易
老去将何散老愁，新教小玉唱伊州。亦应不得多年听，未教成时已白头。
[页]卷,册....[5049]448,13
第1650笔
　　　　早朝　白居易
鼓动出新昌，鸡鸣赴建章。翩翩稳鞍马，楚楚健衣裳。
宫漏传残夜，城阴送早凉。月堤槐露气，风烛桦烟香。
双阙龙相对，千官雁一行。汉庭方尚少，惭叹鬓如霜。
[页]卷,册....[5049]448,13
第1651笔
　　　　答裴相公乞鹤（一作酬裴相公乞予双鹤）　白居易
警露声音好，冲天相貌殊。终宜向辽廓，不称在泥涂。
白首劳为伴，朱门幸见呼。不知疏野性，解爱凤池无。
[页]卷,册....[5049]448,13
第1652笔
　　　　晚从省归　白居易
朝回北阙值清晨，晚出南宫送暮春。入去丞郎非散秩，归来诗酒是闲人。
犹思泉石多成梦，尚叹簪裾未离身。终是不如山下去，心头眼底两无尘。
[页]卷,册....[5049]448,13
第1653笔
　　　　北窗闲坐[5049]　白居易
虚窗两丛竹，静室一炉香。门外红尘合，城中白日忙。
无烦寻道士，不要学仙方。自有延年术，心闲岁月长。
[页]卷,册....[5050]448,13
第1654笔
　　　　酬严给事（闻玉蕊花下有游仙绝句）　白居易
嬴女偷乘凤去时，洞中潜歇弄琼枝。不缘啼鸟春饶舌，青琐仙郎可得知。
[页]卷,册....[5050]448,13
第1655笔
　　　　京路　白居易
西来为看秦山雪，东去缘寻洛苑春。来去腾腾两京路，闲行除我更无人。
[页]卷,册....[5050]448,13
第1656笔
　　　　华州西　白居易
每逢人静慵多歇，不计程行困即眠。上得篮舆未能去，春风敷水店门前。
[页]卷,册....[5050]448,13
第1657笔
　　　　从陕至东京　白居易
从陕至东京，山低路渐平。风光四百里，车马十三程。
花共垂鞭看，杯多并辔倾。笙歌与谈笑，随分自将行。
[页]卷,册....[5050]448,13
第1658笔
　　　　送春　白居易
银花凿落从君劝，金屑琵琶为我弹。不独送春兼送老，更尝一著更听看。
[页]卷,册....[5050]448,13
第1659笔
　　　　宿杜曲花下　白居易
觅得花千树，携来酒一壶。懒归兼拟宿，未醉岂劳扶。
但惜春将晚，宁愁日渐晡。篮舆为卧舍，漆盝是行厨。
斑竹盛茶柜，红泥罨饭炉。眼前无所阙，身外更何须。
小面琵琶婢，苍头觱篥奴。从君饱富贵，曾作此[5050]游无。
[页]卷,册....[5051]448,13
第1660笔
　　　　逢旧　白居易
久别偶相逢，俱疑是（一作似）梦中。即今欢乐事，放醆又成空。
[页]卷,册....[5051]448,13
第1661笔
　　　　绣妇叹　白居易
连枝花样绣罗襦，本拟新年饷小姑。自觉逢春饶怅望，谁能每日趁功夫。
针头不解愁眉结，线缕难穿泪脸珠。虽凭绣床都不绣，同床绣伴得知无。
[页]卷,册....[5051]448,13
第1662笔
　　　　春词　白居易
低花树影小妆楼，春入眉心两点愁。斜倚栏干背（一作臂）鹦鹉，思量何事不回头。
[页]卷,册....[5051]448,13
第1663笔
　　　　恨词　白居易
翠黛眉低敛，红珠泪暗销。从来恨人意，不省似今朝。
[页]卷,册....[5051]448,13
第1664笔
　　　　山石榴花十二韵　白居易
晔晔复煌煌，花中无比方。艳夭宜小院，条短称低廊。
本是山头物，今为砌下芳。千丛相向背，万朵互低昂。
照灼连朱槛，玲珑映粉墙。风来添意态，日出助晶光。
渐绽臙脂萼，犹含琴轸房。离披乱剪彩，斑駮未匀妆。
绛焰灯千炷，红裙妓一行。此时逢国色，何处觅天香。
恐合栽金阙，思将献玉皇。好差青鸟使，封作百花王。
[页]卷,册....[5051]448,13
第1665笔
　　　　送敏中归豳宁幕[5051]　白居易
六十衰翁儿女悲，傍人应笑尔应知。弟兄垂老相逢日，杯酒临欢欲散时。
前路加餐须努力，今宵尽醉莫推辞。司徒知我难为别，直过秋归未讶迟。
[页]卷,册....[5052]448,13
第1666笔
　　　　宴散　白居易
小宴追凉散，平桥步月回。笙歌归院落，灯火下楼台。
残暑蝉催尽，新秋雁带（一作戴）来。将何迎睡兴，临卧举残杯。
[页]卷,册....[5052]448,13
第1667笔
　　　　人定　白居易
人定月胧明，香消枕簟清。翠屏遮烛影，红袖下帘声。
坐久吟方罢，眠初梦未成。谁家教鹦鹉，故故语相惊。
[页]卷,册....[5052]448,13
第1668笔
　　　　池上　白居易
褭褭凉风动，凄凄寒露零。兰衰花始白，荷破叶犹青。
独立栖沙鹤，双飞照水萤。若为寥落境，仍值酒初醒。
[页]卷,册....[5052]448,13
第1669笔
　　　　池窗　白居易
池晚莲芳谢，窗秋竹意深。更无人作伴，唯对一张琴。
[页]卷,册....[5052]448,13
第1670笔
　　　　花酒　白居易
香醅浅酌浮如蚁，雪鬓新梳薄似蝉。为报洛城花酒道，莫辞送老二三年。
[页]卷,册....[5052]448,13
第1671笔
　　　　题崔常侍济源庄[5052]　白居易
谷口谁家住，云扃锁竹泉。主人何处去，萝薜换貂蝉。
籍在金闺内，班排玉扆前。诚知忆山水，归得是何年。
[页]卷,册....[5053]448,13
第1672笔
　　　　认春戏呈冯少尹李郎中陈主簿　白居易
认得春风先到处，西园南面水东头。柳初变后条犹重，花未开时枝已稠。
暗助醉欢寻绿酒，潜添睡兴著红楼。知君未别阳和意，直待春深始拟游。
[页]卷,册....[5053]448,13
第1673笔
　　　　魏堤有怀　白居易
魏王堤下水，声似使君滩。惆怅回头听，踌蹰立马看。
荡风波眼急，翻雪浪心寒。忆得瞿唐事，重吟行路难。
[页]卷,册....[5053]448,13
第1674笔
　　　　柘枝词　白居易
柳暗长廊合，花深小院开。苍头铺锦褥，皓腕捧银杯。
绣帽珠稠缀，香衫袖窄裁。将军拄毬杖，看按柘枝来。
[页]卷,册....[5053]448,13
第1675笔
　　　　代梦得吟　白居易
后来变化三分贵，同背凋零太半无。世上争先从尽（上声）汝，人间斗在不如吾。
竿头已到应难久，局势虽迟未必输。不见山苗与林叶，迎春先绿亦先枯。
[页]卷,册....[5053]448,13
第1676笔
　　　　寄答周协律（来诗多叙苏州旧游）　白居易
故人叙旧寄新篇，惆怅江南到眼前。暗想楼台万余里，不闻歌吹一周年。
桥头谁更看新月，池畔犹应泊[5053]旧船。最忆后庭杯酒散，红屏风掩绿窗眠。
[页]卷,册....[5054]448,13
第1677笔
　　　　太和戊申岁大有年诏赐百寮出城观稼谨书盛事以俟采诗　白居易
清晨承诏命，丰岁阅田闾。膏雨抽苗足，凉风吐穗初。
早禾黄错落，晚稻绿扶疏。好入诗家咏，宜令史馆书。
散为万姓食，堆作九年储。莫道如云稼，今秋云不如。
[页]卷,册....[5055]449,14
第1678笔
　　　　赠悼怀太子挽歌辞二首（奉诏撰进）　白居易
竹马书薨岁，铜龙表葬时。永言窀穸事，全用少阳仪。
寿夭由天命，哀荣出圣慈。恭闻褒赠诏，轸念在与夷。

剪叶藩封早，承华册命尊。笙歌辞洛苑，风雪蔽梁园。
卤簿凌霜宿，铭旌向月翻。宫寮不逮事，哭送出都门。

[页]卷,册....[5055]449,14
第1679笔
　　　　雨中招张司业宿　白居易
过夏衣香润，迎秋簟色鲜。斜支花石枕，卧咏蕊珠篇。
泥泞非游日，阴沈好睡天。能来同宿否，听雨对床眠。
[页]卷,册....[5055]449,14
第1680笔
　　　　和集贤刘学士早朝作[5055]　白居易
吟君昨日早朝诗，金御炉前唤仗时。烟吐白龙头宛转，扇开青雉尾参差。
暂留春（一作书）殿多称屈，合入纶闱即可知。从此摩霄去非晚，鬓边（一作间）未有一茎丝。
[页]卷,册....[5056]449,14
第1681笔
　　　　送陕州王司马建赴任（建，善诗者。）　白居易
陕州司马去何如，养静（一作病）资贫两有余。公事闲忙同少尹，料钱多少敌尚书。
祗携美酒为行伴，唯（一作独）作新诗趁下车。自有（一作得）铁牛无咏者，料君投刃必应虚。
[页]卷,册....[5056]449,14
第1682笔
　　　　对琴待月　白居易
竹院新晴夜，松窗未卧时。共琴为老伴，与月有秋期。
玉轸临风久，金波出雾迟。幽音待清景，唯是我心知。
[页]卷,册....[5056]449,14
第1683笔
　　　　杨家南亭　白居易
小亭门向月斜开，满地凉风满地苔。此（一作北）院好弹秋思处，终须一夜抱琴来。
[页]卷,册....[5056]449,14
第1684笔
　　　早寒　白居易
黄叶聚墙角，青苔围柱根。被经霜后薄，镜遇雨来昏。
半卷寒簷幕，斜开暖阁门。迎冬兼送老，只仰酒盈尊。
[页]卷,册....[5056]449,14
第1685笔
　　　　斋月静居　白居易
病来心静一无思，老去身闲百不为。忽忽眼尘犹爱睡，些些口业尚夸诗。
荤腥每断斋居月，香火常亲宴坐时。万虑消停百神泰，唯应寂寞杀三尸。
[页]卷,册....[5056]449,14
第1686笔
　　　　宿裴相公兴化池亭（兼蒙借船舫游泛）　白居易
林亭一出宿风尘，忘却平津是要津。松阁晴看山色近，石渠秋放水声新。
孙弘阁闹无闲客，傅说舟忙不借人。何似抡才济川外，别开池馆待交亲。
[页]卷,册....[5057]449,14
第1687笔
　　　　和刘郎中望终南山秋雪　白居易
遍览古今集，都无秋雪诗。阳春先唱后，阴岭未消时。
草讶霜凝重，松疑鹤散迟。清光莫独占，亦（一作还）对白云司。
[页]卷,册....[5057]449,14
第1688笔
　　　　广府胡尚书频寄诗因答绝句　白居易
尚书清白临南海，虽饮贪泉心不回。唯向诗中得珠玉，时时寄到帝乡来。
[页]卷,册....[5057]449,14
第1689笔
　　　　送鹤与裴相临别赠诗　白居易
司空爱尔尔须知，不信听吟送（一作乞）鹤诗。羽翮势高宁惜别，稻粱恩厚（一作重）莫愁饥。
夜栖少（一作莫）共鸡争树，晓（一作日）浴先饶凤占池。稳上青云勿回顾，的应胜在白家时。
[页]卷,册....[5057]449,14
第1690笔
　　　　令狐相公拜尚书后有喜从（一作罢）镇归朝之作刘郎中先和因以继之　白居易
车骑新从梁苑回，履声珮响入中台。凤池望在终重去，龙节功成且纳来。
金勒最宜乘雪出，玉觞何必待花开。尚书首唱郎中和，不计官资只计才。
[页]卷,册....[5057]449,14
第1691笔
　　　　送河南尹冯学士赴任　白居易
石渠金谷中间路，轩骑翩翩十日程。清洛饮冰添苦节，碧嵩看雪助高情。
谩夸河北操旄钺，莫羡江西（一作[5057]南）拥旆旌。（时新除二镇节度。）何似府寮京令外。别教三十六峰迎。
[页]卷,册....[5058]449,14
第1692笔
　　　　读鄂公传　白居易
高卧深居不见人，功名斗薮似灰尘。唯留一部清商乐，月下风前伴老身。
[页]卷,册....[5058]449,14
第1693笔
　　　　乌夜啼（一有赋得字）　白居易
城上归时晚，庭前宿处危。月明无叶树，霜滑有风枝。
啼涩饥喉咽，飞低冻翅垂。画堂鹦鹉鸟，冷暖不相知。
[页]卷,册....[5058]449,14
第1694笔
　　　　镜换杯　白居易
欲将珠（一作朱）匣青铜镜，换取金尊白玉卮。镜里老来无避处，尊前愁至有消时。
茶能散闷为功浅，萱纵忘忧得力迟。不似（一作是）杜康神用速，十分一盏便开眉。
[页]卷,册....[5058]449,14
第1695笔
　　　　冬夜闻虫　白居易
虫声冬思苦于秋，不解愁人闻亦愁。我是老翁听不畏，少年莫听白君头。
[页]卷,册....[5058]449,14
第1696笔
　　　　双鹦鹉　白居易
绿衣整顿双栖起，红觜分明对语时。始觉琵琶弦莽卤，方知吉了舌参差。
郑牛识字吾常叹，（谚云，郑玄家牛触墙成八字。）丁鹤能歌尔亦知。若称白家鹦鹉鸟，笼中兼合解吟诗。
[页]卷,册....[5058]449,14
第1697笔
　　　　赠朱道士　白居易
仪容白皙上仙郎，方寸清虚内道场。两翼化生因服药，三尸卧（一作饿）死为休粮。
醮坛北向宵占斗，寝室东[5058]开早纳阳。尽日窗间更无事，唯烧一炷降真香。
[页]卷,册....[5059]449,14
第1698笔
　　　　昨以拙诗十首寄西川杜相公相公亦以新作十首惠然报示首数虽等工拙不伦重以一章用伸答谢　白居易
诗家律手在成都，权与寻常将相殊，剪截五言兼用钺，陶钧六义别开炉。
惊人卷轴须知有，随事文章不道无。篇数虽同光价异，十鱼目换十骊珠，
[页]卷,册....[5059]449,14
第1699笔
　　　　和汴州令狐相公新于郡内栽竹百竿拆壁开轩旦夕对玩偶题七言五韵　白居易
梁园修竹旧传名，园废年深竹不生。千亩荒凉寻（一作栽）未得，百竿青翠种新成。
墙开乍见重添兴，窗静时闻别有情。烟叶蒙笼侵夜色，风枝萧飒欲秋声。
更登楼望尤堪重，千万人家无一茎。（汴州人家并无竹。）
[页]卷,册....[5059]449,14
第1700笔
　　　　重答汝州李六使君见和忆吴中旧游五首　白居易
为忆娃宫与虎丘，玩君新作不能休。蜀牋写出篇篇好，吴调吟时句句愁。
洛下林园终共住，江南风月会重游。（先与李六有此二句之约。）由来事过多堪惜，何况苏州胜汝州。（李前刺苏，故有是句。）
[页]卷,册....[5059]449,14
第1701笔
　　　　见殷尧藩侍御忆江南诗三十首诗中多叙苏杭胜事余尝典二郡因继和之　白居易
江南名郡数苏杭，写在（一作题写）殷家三十章。君是旅人犹苦忆，我为刺史更难忘。
境牵吟咏真诗国，兴入笙歌好醉乡。为念旧游终一去，扁舟直拟到沧浪。
[页]卷,册....[5059]449,14
第1702笔
　　　　闻新蝉赠刘二十八　白居易
蝉发一声时，槐花带两枝。只应催我老，兼遣报君知。
白发生头速，青云入手迟。无过一杯酒，相劝数开[5059]眉。
[页]卷,册....[5060]449,14
第1703笔
　　　　赠王山人　白居易
玉芝观里王居士，服气餐霞善养身。夜后不闻龟喘息，秋来唯长鹤精神。
容颜尽怪长如故，名姓多疑不是真。贵重荣华轻寿命，知君闷见世间人。
[页]卷,册....[5060]449,14
第1704笔
　　　　和刘郎中学士题集贤阁　白居易
朱阁青山高庳齐，与君才子作诗题。傍闻大内笙歌近，下视诸司屋舍低。
万卷图书天禄上，一条风景月华西。欲知丞相优贤意，百步新廊不蹋泥。
[页]卷,册....[5060]449,14
第1705笔
　　　　观幻　白居易
有起皆因灭，无睽不暂同。从欢终作戚，转苦又成空。
次第花生眼，须臾烛（一作竹）过风。更无寻觅处，鸟迹印空中。
[页]卷,册....[5060]449,14
第1706笔
　　　　病假中庞少尹携鱼酒相过　白居易
宦情牢落年将暮，病假联绵日渐深。被老相催虽白首，与春无分未甘心。
闲停茶碗从容语，醉把花枝取次吟。劳动故人庞阁老，提鱼携酒远相寻。
[页]卷,册....[5060]449,14
第1707笔
　　　　听田顺儿歌　白居易
戛玉敲冰声未停，嫌云不遏入青冥。争得黄金满衫袖，一时抛与断年听。
[页]卷,册....[5060]449,14
第1708笔
　　　　听曹刚琵琶兼示重莲[5060]　白居易
拨拨弦弦意不同，胡啼番语两玲珑。谁能截得曹刚手，插向重莲衣袖中。
[页]卷,册....[5061]449,14
第1709笔
　　　　酬令狐相公春日寻花见寄六韵　白居易
病卧帝王州，花时不得游。老应随日至，春肯为人留。
粉坏杏将谢，火繁桃尚稠。白飘僧院地，红落酒家楼。
空里雪相似，晚来风不休。吟君怅望句，如到曲江头。
[页]卷,册....[5061]449,14
第1710笔
　　　　和刘郎中曲江春望见示　白居易
芳景多游客，衰翁独在家。肺伤妨饮酒，眼痛忌看花。
寺路随江曲，宫（一作官）墙夹道斜。羡君犹壮健，不枉度年华。
[页]卷,册....[5061]449,14
第1711笔
　　　　送东都留守令狐尚书赴任　白居易
翠华黄屋未东巡，碧洛青嵩付大臣。地称高情多水竹，山宜闲望少风尘。
龙门即拟为游客，金谷先凭作主人。歌酒家家花处处，莫空管领上阳春。
[页]卷,册....[5061]449,14
第1712笔
　　　　自题新昌居止因招杨郎中小饮　白居易
地偏坊远巷仍斜，最近东头是白家。宿雨长齐邻舍柳，晴光照出夹城花。
春风小榼三升酒，寒食深炉一碗茶。能到南园同醉否，笙歌随分有些些。
[页]卷,册....[5061]449,14
第1713笔
　　　　南园试小乐　白居易
小园斑駮花初发，新乐铮𪭢教欲成。红萼紫房皆手植，苍头碧玉尽家生。
高调管色吹银字，慢拽歌词唱渭城。不饮一杯听一曲，将何安慰老心情。
[页]卷,册....[5061]449,14
第1714笔
　　　　和微之春日投简阳明洞天五十韵　白居易
青阳行已半，白日坐将徂。越国强仍大，稽城高且孤。
利饶盐煮海，名胜水澄湖。牛斗天垂象，台明地展图。（天台、四明二山。）
环奇填市井，佳丽溢𬮱阇。句践遗风霸，西施旧俗姝。
船头龙夭矫，桥脚兽睢盱。乡味珍蟛（一作彭越），时鲜贵鹧鸪。
语言诸夏异，衣服一方殊。捣练蛾眉婢，鸣榔蛙角奴。
江清敌伊洛，山翠胜荆巫。华表双栖鹤，联樯几点乌。
烟波分渡口，云树接城隅。涧远松如画，洲平水似铺。
绿科秧早稻，紫笋折新芦。暖蹋泥中藕，香寻石上蒲。
雨来萌尽达，雷后蛰全苏。柳眼黄丝颣，花房绛蜡珠。
林风新竹折，野烧老桑枯。带亸长枝蕙，钱穿短贯榆。
暄和生野菜，卑湿长街芜。女浣纱相伴，儿烹鲤一呼。
山魈啼稚子，林狖挂山都。产业论蚕蚁，孳生计鸭雏。
泉岩雪飘洒，苔壁锦漫糊。堰限舟航路，堤通车马途。
耶溪岸回合，禹庙径盘纡。洞穴何因凿，星槎谁与刳。
石凹仙药臼，峰峭佛香炉。去为投金简，来因挈玉壶。
贵仍招客宿，健未要人扶。闻望贤丞相，仪形美丈夫。
前驱驻旌旆，偏坐列笙竽。刺史旟翻隼，尚书履曳凫。
学禅超后有，观妙造虚无。髻里传僧宝，环中得道枢。
登楼诗八咏，置砚赋三都。捧拥罗将绮，趋跄紫与朱。
庙谟藏稷契，兵略贮孙吴。令下三军整，风高四海趋。
千家得慈母，六郡事严姑。重士过三哺，轻财抵一铢。
送觥歌宛转，嘲妓笑卢胡。佐饮时炮鳖，蠲酲数鲙鲈。
醉乡虽咫尺，乐事亦须臾。若不中贤圣，何由外智愚。
伊予一生志，我尔百年躯。江上三千里，城中十二衢。
出多无伴侣，归只对妻孥。白首青山约，抽身去得无。
[页]卷,册....[5062]449,14
第1715笔
　　　　酬郑侍御多雨春空过诗三十韵（次用本韵）[5062]　白居易
南雨来多滞，东风动即狂。月行离毕急，龙走召云忙。
鬼转雷车响，蛇腾电策光。浸淫天似漏，沮洳地成疮。
惨淡阴烟白，空蒙宿雾黄。暗遮千里目，闷结九回肠。
寂寞羁臣馆，深沈思妇房。镜昏鸾灭影，衣润麝消香。
兰湿难纫珮，花凋易落妆。沾黄莺翅重，滋绿草心长。
紫陌皆泥泞，黄污共淼茫。恐霖成怪沴，望霁剧祯祥。
楚柳腰肢亸，湘筠涕泪滂。昼昏疑是夜，阴盛胜于阳。
居士巾皆垫，行人盖尽张。跳蛙还屡出，移蚁欲深藏。
端坐交游废，闲行去步妨。愁生垂白叟，恼杀蹋青娘。
变海常须虑，为鱼慎勿忘。此时方共惧，何处可相将。（此以下叙浙东政事。）
已望东溟祷，仍封北户禳。却思逢旱魃，谁喜见商羊。
预怕为蚕病，先忧作麦伤。惠应施浃洽，政岂假揄扬。
祀典修咸秩，农书振满床。丹诚期恳苦，白日会昭彰。
赈廪赒饥户，苫城备坏墙。且当营岁事，宁暇惜年芳。
德胜令灾弭，人安在吏良。尚书心若此，不枉系金章。
[页]卷,册....[5063]449,14
第1716笔
　　　　和春深二十首　白居易
何处春深好，春深富贵家。马为中路鸟，妓作后庭花。
罗绮驱论队，金银用断（一作短）车。眼前何所苦，唯苦日西斜。

何处春深好，春深贫贱家。荒凉三径草，冷落四邻花。
奴困归佣力，妻愁出赁车。途穷平路险，举足剧褒斜。

何处春深好，春深执政家。凤池添砚水，鸡树落衣花。
诏借当衢宅，恩容上殿车。延英开对久，门与日西斜。

何处春深好，春深方镇家。通犀排带胯，瑞鹘（一作鹤）勘袍花。
飞絮冲毬马，垂杨拂妓车。戎装拜春设，左握[5063]宝刀斜。

何处春深好，春深刺史家。阴繁棠布叶，岐秀麦分花。
五疋鸣珂马，双轮画轼（一作戟）车。和风引行乐，叶叶隼旟斜。

何处春深好，春深学士家。凤书裁五色，马鬣剪三花。
蜡炬开明火，银台赐物车。相逢不敢揖，彼此帽低斜。

何处春深好，春深女学家。惯看温室树，饱识浴堂花。
御印提随仗，香牋把下车。宋家宫样髻，一片绿云斜。

何处春深好，春深御史家。絮萦骢马尾，蝶绕绣衣花。
破柱行持斧，埋轮立驻车。入班遥认得，鱼贯一行斜。

何处春深好，春深迁客家。一杯寒食酒，万里故园花。
炎瘴蒸如火，光阴走似车。为忧鹏鸟至，只恐日光斜。

何处春深好，春深经业家。唯求太常第，不管曲江花。
折桂名惭郄，收萤志慕车。官场泥补处，最怕寸阴斜。

何处春深好，春深隐士家。野衣裁薜叶，山饭晒松花。
兰索纫幽珮，蒲轮驻软车。林间箕踞坐，白眼向人斜。

何处春深好，春深渔父家。松湾随櫂月，桃浦落船花。
投饵移轻楫，牵轮转小车。萧萧芦叶里，风起钓丝[5064]斜。

何处春深好，春深潮户家。涛翻三月雪，浪喷四时花。
曳练驰千马，惊雷走万车。余波落何处，江转富阳斜。

何处春深好，春深痛饮家。十分杯里物，五色眼前花。
𫗦歠眠糟瓮，流涎见曲车。（杜甫诗云，路见曲车口流涎）中山一沈醉，千度日西斜。

何处春深好，春深上巳家。兰亭席上酒，曲洛岸边花。
弄水游童櫂，湔裾小妇车。齐桡争渡处，一匹锦标斜。

何处春深好，春深寒食家。玲珑镂鸡子，宛转彩毬花。
碧草追游骑，红尘拜扫车。秋千细腰女，摇曳逐风斜。

何处春深好，春深博弈家。一先争破眼，六聚斗成花。
鼓应投壶马，兵冲象戏车。弹棋局上事，最妙是长斜。

何处春深好，春深嫁女家。紫排襦上雉，黄帖鬓边花。
转烛初移障，鸣环欲上车。青衣传（去声）毡褥，锦绣一条斜。

何处春深好，春深娶妇家。两行笼里烛，一树扇间花。
宾拜登华席，亲迎障幰车。催妆诗未了，星斗渐倾斜。

何处春深好，春深妓女家。眉欺杨柳叶，裙妒石榴花。
兰麝熏行被，金铜钉坐车。杭州苏小小，人道最夭[5065]（伊耶反）斜。

[页]卷,册....[5066]449,14
第1717笔
　　　　咏家酝十韵　白居易
独醒从古笑灵均，长醉如今𢽾伯伦。旧法依稀传自杜，（杜康。）新方要妙得于陈。（陈郎中岵传受此法。）
井泉王相资重九，曲蘗精灵用上寅。（水用九月九日，曲用七月上寅。）酿糯岂劳炊范黍，撇𥬠何假漉陶巾。
常嫌竹叶犹凡浊，始觉榴花不正真。瓮揭开时香酷烈，缾封贮后味甘辛。
捧疑明水从空化，饮似阳和满腹春。色洞玉壶无表里，光摇金醆有精神。
能销忙事成闲事，转得忧人作乐人。应是世间贤圣物，与君还往拟终身。
[页]卷,册....[5066]449,14
第1718笔
　　　　池鹤二首　白居易
高竹笼前无伴侣，乱鸡群里有风标。低头乍恐丹砂落，晒翅常疑白雪消。
转觉鸬鹚毛色下，苦嫌鹦鹉语声娇。临风一唳思何事，怅望青田云水遥。

池中此鹤鹤中稀，恐是辽东老令威。带雪松枝翘膝胫，放花菱片缀毛衣。
低回且向林（一作笼）间宿，奋迅终须天外飞。若问故巢知处在，主人相恋未能归。

[页]卷,册....[5066]449,14
第1719笔
　　　　对酒五首　白居易
巧拙贤愚相是非，何如一醉尽忘机。君知天地中宽窄，雕鹗鸾皇各自飞。

蜗牛角上争何事，石火光中寄此身。随富随贫且欢乐，不开口笑是痴人。

丹砂见火去无迹，白发泥人来不休。赖有酒仙相暖热，松乔醉即到前头。

百岁无多时壮健，一春能几日晴明。相逢且莫推辞醉，听唱阳关第四声。（第四声，劝君更尽一杯酒，西出阳关无故[5066]人。）

昨日低眉问疾来，今朝收泪吊人回。眼前流例君看取，且遣琵琶送一杯。

[页]卷,册....[5067]449,14
第1720笔
　　　　僧院花　白居易
欲悟色空为佛事，故栽芳树在僧家。细看便是华严偈，方便风开智慧花。
[页]卷,册....[5067]449,14
第1721笔
　　　　老戒　白居易
我有白头戒，闻于韩侍郎。老多忧活计，病更恋班行。
矍铄夸身健，周遮说话长。不知吾免否，两鬓已成霜。
[页]卷,册....[5067]449,14
第1722笔
　　　　洛桥寒食日作十韵　白居易
上苑风烟好，中桥道路平。蹴毬尘不起，泼火雨新晴。
宿醉头仍重，晨游眼乍明。老慵虽省事，春诱尚多情。
遇客踟蹰立，寻花取次行。连钱嚼金勒，凿落写银罂。
府酝伤（一作觞）教送，官娃岂（一作喜，一作气）要迎。舞腰那及柳，歌舌不如莺。
乡国真堪恋，光阴可合轻。三年遇寒食（一作寒食节），尽在洛阳城。
[页]卷,册....[5067]449,14
第1723笔
　　　　快活　白居易
可惜莺啼花落处，一壶浊酒送残春。可怜月好风凉夜，一部清商伴老身。
饱食安眠消日月，闲谈冷笑接交亲。谁知将相王侯外，别有优游快活人。
[页]卷,册....[5067]449,14
第1724笔
　　　　送令狐相公赴太原　白居易
六纛双旌万铁衣，并汾旧路满光辉。青衫书记何年去，红旆将军（藩镇例驱红旆）昨日归。
诗作马蹄随笔走，猎[5067]酣鹰翅伴觥飞。此（一作北）都莫作多时计，再为苍生入紫微。
[页]卷,册....[5068]449,14
第1725笔
　　　　不出　白居易
簷前新叶覆残花，席上余杯对早茶。好是老身销日处，谁能骑马傍人家。
[页]卷,册....[5068]449,14
第1726笔
　　　　惜落花　白居易
夜来风雨急，无复旧花林。枝上三分落，园中二（一作一）寸深。
日斜啼鸟思，春尽老人心。莫怪添杯饮，情多酒不禁。
[页]卷,册....[5068]449,14
第1727笔
　　　　老病　白居易
昼听笙歌夜醉眠，若非月下即花前。如今老病须知分，不负春来二十年。
[页]卷,册....[5068]449,14
第1728笔
　　　　忆晦叔　白居易
游山弄水携诗卷，看月寻花把酒杯。六事尽思君作伴，几时归到洛阳来。
[页]卷,册....[5068]449,14
第1729笔
　　　　送徐州高仆射赴镇　白居易
大红旆引碧幢（一作油）旌，新拜将军指点行。战将易求何足贵，书生难得始堪荣。
离筵歌舞花丛散，候骑刀枪雪队迎。应笑蹉跎白头尹，风尘唯管洛阳城。
[页]卷,册....[5068]449,14
第1730笔
　　　　琴酒　白居易
耳根得听琴初畅，心地忘机酒半酣。若使启期兼解醉，应言四乐不言三。
[页]卷,册....[5068]449,14
第1731笔
　　　　听幽兰[5068]　白居易
琴中古曲是幽兰，为我慇懃更弄看。欲得身心俱静好，自弹不及听人弹。
[页]卷,册....[5069]449,14
第1732笔
　　　　六年秋重题白莲　白居易
素房含露玉冠鲜，绀叶摇风钿扇圆。本是吴州供进藕，今为伊水寄生莲。
移根到此三千里，结子经今六七年。不独池中花故旧，兼乘旧日采花船。
[页]卷,册....[5069]449,14
第1733笔
　　　　元相公挽歌词三首　白居易
铭旌官重威仪盛，骑吹声繁卤簿长。后魏帝孙唐宰相，六年七月葬咸阳。

墓门已闭笳箫去（一作远），唯有夫人哭不休。苍苍露草咸阳垄，此是千秋第一秋。

送葬万人皆惨澹，反虞驷马亦悲鸣。琴书剑珮谁收拾，三岁遣孤新学行。

[页]卷,册....[5069]449,14
第1734笔
　　　　卧听法曲霓裳　白居易
金磬玉笙调（一作和）已久，牙床角枕睡常迟。朦胧闲梦初成后，宛转柔声入破时。
乐可理心应不谬，酒能陶性信（一作定）无疑。起尝残酌听余曲，斜背银缸半下帷。
[页]卷,册....[5069]449,14
第1735笔
　　　　结之　白居易
欢爱今何在，悲啼亦是空。同为一夜梦，共过十年中。
[页]卷,册....[5069]449,14
第1736笔
　　　　五凤楼晚望（六年八月十日作）　白居易
晴阳晚照湿烟销，五凤楼高天泬寥。野绿全经朝雨洗，林红半被暮云烧。
龙门翠黛眉相对，伊水黄金线一条。自入秋来风景好，就中最好是今朝。
[页]卷,册....[5069]449,14
第1737笔
　　　　寄刘苏州　白居易
去年八月哭微之，今年八月哭敦诗。何堪老泪交流日，多是秋风摇落时。
泣罢几回深自念，情来一倍苦相思。同年同病同心事，除却苏州更是（一作有）谁。
[页]卷,册....[5070]449,14
第1738笔
　　　　送客　白居易
病上篮舆相送来，衰容秋思两悠哉。凉风褭褭吹槐子，却请行人劝一杯。
[页]卷,册....[5070]449,14
第1739笔
　　　　秋思　白居易
夕照红于烧，晴空碧胜蓝。兽形云不一，弓势月初三。
雁思来天北，砧愁满水南。萧条秋气味，未老已深谙。
[页]卷,册....[5070]449,14
第1740笔
　　　　酬梦得秋夕不寐见寄（次用本韵）　白居易
碧簟绛纱帐，夜凉风景清。病闻和药气，渴听碾茶声。
露竹偷灯影，烟松护月明。何言千里隔，秋思一时生。
[页]卷,册....[5070]449,14
第1741笔
　　　　题周家歌者　白居易
清紧如敲玉，深圆似转簧。一声肠一断，能有几多肠。
[页]卷,册....[5070]449,14
第1742笔
　　　　忆梦得（梦得能唱竹枝，听者愁绝。）　白居易
齿发各蹉跎，疏慵与病和。爱花心在否，见酒兴如何。
年长风情少，官高俗虑多。几时红烛下，闻唱竹枝歌。
[页]卷,册....[5070]449,14
第1743笔
　　　　赠同座　白居易
春黛双蛾嫩（一作敛），秋蓬两鬓侵。谋欢身太晚，恨老意弥深。
薄解灯前舞，尤能酒后吟。花丛便不入，犹自未甘心。
[页]卷,册....[5071]449,14
第1744笔
　　　　失婢（今集本脱此首）　白居易
宅院小墙庳，坊门帖牓迟。旧恩惭自薄，前事悔难追。
笼鸟无常主，风花不恋枝。今宵在何处，唯有月明知。
[页]卷,册....[5071]449,14
第1745笔
　　　　夜招晦叔　白居易
庭草留霜池结冰，黄昏钟绝冻云凝。碧毡帐上正飘雪，红火炉前初炷灯。
高调秦筝一两弄，小花蛮榼二三升。为君更奏湘神曲，夜就侬来（一作家）能不能。
[页]卷,册....[5071]449,14
第1746笔
　　　　戏答皇甫监（时皇甫监初丧偶）　白居易
寒宵劝酒君须饮，君是孤眠七十身。莫道非人身不煖，十分一醆煖于人。
[页]卷,册....[5071]449,14
第1747笔
　　　　和杨师皋伤小姬英英　白居易
自从娇𫘤一相依，共见杨花七度飞。玳瑁床空收枕席，琵琶弦断倚屏帏。
人间有梦何曾入，泉下无家岂是归。坟上少啼留取泪，明年寒食更沾衣。
[页]卷,册....[5071]449,14
第1748笔
　　　　池边即事　白居易
毡帐胡琴出塞曲，兰塘越櫂弄潮声。何言此处同风月，蓟北江南万里情。
[页]卷,册....[5071]449,14
第1749笔
　　　　闻乐感邻　白居易
老去亲朋零落尽，秋来弦管感伤多。尚书宅畔悲邻笛，延尉门前叹雀罗。（东邻王大理去冬云亡，南邻崔尚书今秋薨逝。）
绿绮窗空分妓女，绛纱帐掩罢笙歌。欢娱未足身先去，争奈书生薄命何。
[页]卷,册....[5072]449,14
第1750笔
　　　　戊申岁暮咏怀三首　白居易
穷冬月末两三日，半百年过六七时。龙尾趁朝无气力，牛头参道有心期。
荣华外物终须悟，老病傍人岂得知。犹被妻儿教渐退，莫求致仕且分司。

唯生一女才十二，祗欠三年未六旬。婚嫁累轻何怕老，饥寒心惯不忧贫。
紫泥丹笔皆经手，赤绂金章尽到身。更拟踟蹰觅何事，不归嵩洛作闲人。

七年囚闭作笼禽，但愿开笼便入林。幸得展张今日翅，不能辜负昔时心。
人间祸福愚难料，世上风波老不禁。万一差池似前事，又应追悔不抽簪。

[页]卷,册....[5073]450,14
第1751笔
　　　　赠梦得　白居易
心中万事不思量，坐倚屏风卧向阳。渐觉咏诗犹老丑，岂宜凭酒更狂。
头垂白发我思退，脚蹋青云君欲忙。只有今春相伴在，花前賸醉两三场。
[页]卷,册....[5073]450,14
第1752笔
　　　　想东游五十韵（并序）　白居易
　　太和三年春，予病免官后，忆游浙右数郡，兼思到越一访微之，故两
　　浙之间，一物以上，想皆在目，吟且成篇，不能[5073]自休，盈五百
　　字，亦犹孙兴公想天台山而赋之也。
海内时无事，江南岁有秋。生民皆乐业，地主尽贤侯。
郊静销戎马，城高逼斗牛。平河七百里，沃壤二三州。（自常及杭，凡三百里。）
坐有湖山趣，行无风浪忧。食宁妨解缆，寝不废乘流。
泉石谙天竺，烟霞识虎丘。（天竺、虎丘寺，皆领郡时旧游最热处。）余芳认兰泽，遗咏思苹洲。（古诗云：兰泽多芳草。又柳恽诗云：汀洲采白苹。）
菡萏红涂粉，菰蒲绿泼油。鳞差渔户舍，绮错稻田沟。
紫洞藏仙窟，玄泉贮怪湫。精神昂老鹤，姿彩媚潜虬。（大谢诗云：潜虬媚幽姿。）
静阅天工妙，闲窥物状幽。投竿出比目，掷果下猕猴。
味苦莲心小，浆甜蔗节稠。橘苞从自结，藕孔是谁锼。
逐日移潮信，随风变櫂讴。递夫交烈火，候吏次鸣驺。
梵塔形疑踊，（重玄阁。）阊门势欲浮，（吴阊门。）客迎携酒榼，僧待置茶瓯。
小宴闲谈笑，初筵雅献酬。稍催朱蜡炬，徐动碧牙筹。
圆醆飞莲子，长裾曳石榴。柘枝随画鼓，调笑从香毬。
幕飏云飘槛，帘褰月露钩。舞繁红袖凝（去声），歌切翠眉愁。
弦管宁容歇，杯盘未许收。良辰宜酩酊，卒岁好优游。
鲙缕鲜仍细，莼丝滑且柔。饱餐为日计，稳睡是身谋。
名愧空虚得，官知止足休。自嫌犹屑屑，众笑大悠悠。
物表疏形役，人寰足悔尤。蛾须远灯烛，兔勿近罝罘。
幻世春来梦，浮生水上沤。百忧中莫入，一醉外何求。
未死痴王湛，无儿老邓攸。蜀琴安膝上，周易在床头。
去去无程客，行行不系舟。劳君频问讯，劝我少淹留。（自此后，并属微之。）
云雨多分散，关山苦阻修。一吟江月别，七见日星周。（昔在杭州别微之，微之留诗云：明朝又向江头别，月落潮平是去时。）
珠玉传新什，鹓鸾念故俦。悬旌心宛转，束楚意绸缪。
驿舫妆青雀，官槽紫骝。镜湖期远泛，禹穴约冥搜。
预扫题诗壁，先开望海楼。饮思亲履舄，宿忆并衾裯。
志气吾衰也，风情子在不。应须相见后，别作一家游。（吾衰、子在，并出家语。）
[页]卷,册....[5074]450,14
第1753笔
　　　　病免后喜除宾客　白居易
卧在漳滨满十旬，起为商皓伴三人。从今且莫嫌身病，不病何由索得身。
[页]卷,册....[5075]450,14
第1754笔
　　　　长乐亭留别　白居易
灞浐风烟函谷路，曾经几度别长安。昔时蹙促为迁客，今日从容自去官。
优诏幸分四皓秩，祖筵惭继二疏欢。尘缨世网重重缚，回顾方知出得难。
[页]卷,册....[5075]450,14
第1755笔
　　　　陕府王大夫相迎偶赠　白居易
紫微阁老自多情，白首园公岂要迎。伴我绿槐阴下歇，向君红旆影前行。
纶巾发少浑敧仄，篮舆肩齐甚稳平。但问主人留几日，分司宾客去无程。
[页]卷,册....[5075]450,14
第1756笔
　　　　别陕州王司马　白居易
笙歌惆怅欲为别，风景阑珊初过春。争得遣君诗不苦，黄河岸上白头人。
[页]卷,册....[5075]450,14
第1757笔
　　　　将至东都先寄令狐留守　白居易
黄鸟无声叶满枝，闲吟想到洛城时。惜逢金谷三春尽，恨拜铜楼一月迟。
诗境忽来还自得，醉乡潜去与谁期。东都添个狂宾客，先报壶觞风月知。
[页]卷,册....[5075]450,14
第1758笔
　　　　答崔十八见寄　白居易
明朝欲见琴尊伴，洗拭金杯拂玉徽。君乞曹州刺史替，我抛刑部侍郎归。
倚疮老马收蹄立，避箭高鸿尽翅飞。岂料洛阳风月夜，故人垂老得相依。
[页]卷,册....[5075]450,14
第1759笔
　　　　赠皇甫宾客　白居易
轻衣稳马槐阴路，渐近东来渐少尘。耳闹久憎闻俗事，眼明初喜见闲人。
昔曾对作承华相，今复连为博望宾。始信淡交宜久远，与君转老转相亲。
[页]卷,册....[5076]450,14
第1760笔
　　　　归履道宅　白居易
驿吏引藤舆，家童开竹扉。往时多暂住，今日是长归。
眼下有衣食，耳边无是非。不论贫与富，饮水亦应肥。
[页]卷,册....[5076]450,14
第1761笔
　　　　问江南物　白居易
归来未及问生涯，先问江南物在耶。引手摩挲青石笋，回头点检白莲花。
苏州舫故龙头暗，王尹桥倾雁齿斜。别有夜深惆怅事，月明双鹤在裴家。
[页]卷,册....[5076]450,14
第1762笔
　　　　萧庶子相过　白居易
半日停车马，何人在白家。慇懃萧庶子，爱酒不嫌茶。
[页]卷,册....[5076]450,14
第1763笔
　　　　答尉迟少尹问所须　白居易
乍到频劳问所须，所须非玉亦非珠。爱君水阁宜闲咏，每有诗成许去无。
[页]卷,册....[5076]450,14
第1764笔
　　　　咏闲　白居易
但有闲销日，都无事系怀。朝眠因客起，午饭伴僧斋。
树合阴交户，池分水夹阶。就中今夜好，风月似江淮。
[页]卷,册....[5076]450,14
第1765笔
　　　　同崔十八寄元浙东王陕州　白居易
未能同隐云林下，且复相招禄仕间。随月有钱胜卖药，终年无事抵归山。
镜湖水远何由泛，棠树枝高不易攀。惆怅八科残四在，两人荣闹两人闲。
[页]卷,册....[5077]450,14
第1766笔
　　　　答苏庶子月夜闻家僮奏乐见赠　白居易
墙西明月水东亭，一曲霓裳按小伶。不敢邀君无别意，弦生管涩未堪听。
[页]卷,册....[5077]450,14
第1767笔
　　　　偶吟　白居易
里巷多通水，林园尽不扃。松身为外户，池面是中庭。
元氏诗三帙，陈家酒一瓶。醉来狂发咏，邻女映篱听。
[页]卷,册....[5077]450,14
第1768笔
　　　　白莲池泛舟　白居易
白藕新花照水开，红窗小舫信风回。谁教一片江南兴，逐我慇懃万里来。
[页]卷,册....[5077]450,14
第1769笔
　　　　池上即事　白居易
行寻甃石引新泉，坐看修桥补钓船。绿竹挂衣凉处歇，清风展簟困时眠。
身闲当贵真天爵，官散无忧即地仙。林下水边无厌日，便堪终老岂论年。
[页]卷,册....[5077]450,14
第1770笔
　　　　酬裴相公见寄二绝　白居易
习静心方泰，劳生事渐稀。可怜安稳地，舍此欲何归。

一双垂翅鹤，数首解嘲文。总是迂闲物，争堪伴相君。

[页]卷,册....[5077]450,14
第1771笔
　　　　答梦得闻蝉见寄（一作新蝉酬刘梦得见寄）　白居易
开缄思浩然，独咏晚风前。人貌非前日，蝉声似去年。
槐花新雨后，柳影欲秋天。听罢无他计，相思又一篇。
[页]卷,册....[5078]450,14
第1772笔
　　　　令狐尚书许过弊居先赠长句　白居易
不矜轩冕爱林泉，许到池头一醉眠。已遣平治行乐迳，兼教扫拂钓鱼船。
应将笔砚随诗主，定有笙歌伴酒仙。祗候高情无别物，苍苔石笋白花莲。
[页]卷,册....[5078]450,14
第1773笔
　　　　自题　白居易
老宜官冷静，贫赖俸优饶。热月无堆案，寒天不趁朝。
傍看应寂寞，自觉甚逍遥。徒对盈尊酒，兼无愁可销。
[页]卷,册....[5078]450,14
第1774笔
　　　　答崔十八　白居易
劳将白叟比黄公，今古由来事不同。我有商山君未见，清泉白石在胸中。
[页]卷,册....[5078]450,14
第1775笔
　　　　偶咏　白居易
御热蕉衣健，扶羸竹杖轻。诵经凭槛立，散药绕廊行。
暝槿无风落，秋虫欲雨鸣。身闲当将息，病亦有心情。
[页]卷,册....[5078]450,14
第1776笔
　　　　答苏六　白居易
但喜暑随三伏去，不知秋送二毛来。更无别计相宽慰，故遣阳关劝一杯。
[页]卷,册....[5078]450,14
第1777笔
　　　　秋游　白居易
下马闲行伊水头，凉风清景胜春游。何事古今诗句里，不多说著洛阳秋。
[页]卷,册....[5079]450,14
第1778笔
　　　　偶作　白居易
张翰一杯酒，荣期三乐歌。聪明伤混沌，烦恼污头陀。
簟冷秋生早，阶闲日上多。近来门更静，无雀可张罗。
[页]卷,册....[5079]450,14
第1779笔
　　　　游平原赠晦叔　白居易
照水容虽老，登山力未衰。欲眠先命酒，暂歇亦吟诗。
且喜身无缚，终惭鬓有丝。回头语闲伴，闲校十年迟。
[页]卷,册....[5079]450,14
第1780笔
　　　　不出门　白居易
不出门来又数旬，将何销日与谁亲。鹤笼开处见君子，书卷展时逢古人。
自静其心延寿命，无求于物长精神。能行便是真修道，何必降魔调伏身。
[页]卷,册....[5079]450,14
第1781笔
　　　　叹（一作劝）鹤病　白居易
右翅低垂左胫伤，可怜风貌甚昂藏。亦知白日青天好，未要高飞且养疮。
[页]卷,册....[5079]450,14
第1782笔
　　　　临都驿送崔十八　白居易
勿言临都五六里，扶病出城相送来。莫道长安一步地，马头西去几时回。
与君后会知何处，为我今朝尽一杯。
[页]卷,册....[5079]450,14
第1783笔
　　　　　对镜　白居易
三分鬓发二分丝，晓镜秋容相对时。去作忙官应太老，退为闲叟未全迟。
静中得味何须道，稳处安身更莫疑。若使至今黄绮在，闻吾此语亦分司。
[页]卷,册....[5080]450,14
第1784笔
　　　　劝酒十四首（并序）　白居易
　　予分秩东都，居多暇日。闲来辄饮，醉后辄吟。若（一作苦）无词章
　　，不成谣咏。每发一意，则成一篇，凡十四篇，皆主于酒，聊以自劝
　　。故以何处难忘酒，不如来饮酒命篇。
　　　　劝酒十四首　何处难忘酒七首　白居易
何处难忘酒，长安喜气新。初登高第后，乍作好官人。
省壁明张牓，朝衣稳称身。此时无一醆，争奈帝城春。

何处难忘酒，天涯话旧情。青云俱不达，白发递相惊。
二十年前别，三千里外行。此时无一醆，何以叙平生。

何处难忘酒，朱门羡少年。春分花发后，寒食月明前。
小院回罗绮，深房理管弦。此时无一醆，争过艳阳天。

何处难忘酒，霜庭老病翁。暗声啼蟋蟀，干叶落梧桐。
鬓为愁先白，颜因醉暂红。此时无一醆，何计奈秋风。

何处难忘酒，军功第一高。还乡随露布，半路授旌旄。
玉柱剥葱手，金章烂椹袍。此时无一醆，何以骋雄[5080]豪。

何处难忘酒，青门送别多。敛襟收涕泪，簇马听笙歌。
烟树灞陵岸，风尘长乐坡。此时无一醆，争奈去留何。

何处难忘酒，逐臣归故园。赦书逢驿骑，贺客出都门。
半面瘴烟色，满衫乡泪痕。此时无一醆，何物可招魂。

[页]卷,册....[5081]450,14
第1785笔
　　　　劝酒十四首　不如来饮酒七首　白居易
莫隐深山去，君应到自嫌。齿伤朝水冷，貌苦夜霜严。
渔去风生浦，樵归雪满岩。不如来饮酒，相对醉厌厌。

莫作农夫去，君应见自愁。迎春犁瘦地，趁晚𫗪羸牛。
数被官加税，稀逢岁有秋。不如来饮酒，相伴醉悠悠。

莫作商人去，恓惶君未谙。雪霜行塞北，风水宿江南。
藏镪百千万，沈舟十二三。不如来饮酒，仰面醉酣酣。

莫事长征去，辛勤难具论。何曾画麟阁，只是老辕门。
虮虱衣中物，刀枪面上痕。不如来饮酒，合眼醉昏昏。

莫学长生去，仙方误杀君。那将薤上露，拟待鹤边云。
矻矻皆烧药，累累尽作坟。不如来饮酒，闲坐醉醺醺。[5081]

莫上青云去，青云足爱憎。自贤夸智慧，相纠斗功能。
鱼烂缘吞饵，蛾燋为扑灯。不如来饮酒，任性醉腾腾。

莫入红尘去，令人心力劳。相争两蜗角，所得一牛毛。
且灭嗔中火，休磨笑里刀。不如来饮酒，稳卧醉陶陶。

[页]卷,册....[5082]450,14
第1786笔
　　　　和令狐相公寄刘郎中兼见示长句　白居易
日月天衢仰面看，尚淹池凤滞台鸾。碧幢千里空移镇，赤笔三年未转官。
别后纵吟终少兴，病来虽饮不多欢。酒军诗敌如相遇，临老犹能一据鞍。
[页]卷,册....[5082]450,14
第1787笔
　　　　即事　白居易
见月连宵坐，闻风尽日眠。室香罗药气，笼煖焙茶烟。
鹤啄新晴地，鸡栖薄暮天。自看淘酒米，倚杖小池前。
[页]卷,册....[5082]450,14
第1788笔
　　　　期宿客不至　白居易
风飘雨洒帘帷故，竹映松遮灯火深。宿客不来嫌冷落，一尊酒对一张琴。
[页]卷,册....[5082]450,14
第1789笔
　　　　问移竹　白居易
问君移竹意如何，慎勿排行但间（一作见）窠。多种少栽皆有意，大都少校不如多。
[页]卷,册....[5082]450,14
第1790笔
　　　　重阳席上赋白菊　白居易
满园花菊郁金黄，中有孤丛色似霜。还似今朝歌酒席，白头翁入少年场。
[页]卷,册....[5082]450,14
第1791笔
　　　　偶吟二首　白居易
眼下有衣兼有食，心中无喜亦无忧。正如身后有何事，应向人间无所求。
静念道经深闭目，闲迎禅客小低头。犹残少许云泉兴，一岁龙门数度游。

晴教晒药泥茶灶，闲看科松洗竹林。活计纵贫长净洁，池亭虽小颇幽深。
厨香炊黍调和酒，窗暖安弦拂拭琴。老去生涯祇如此，更无余事可劳心。

[页]卷,册....[5083]450,14
第1792笔
　　　　何处春先到　白居易
何处春先到，桥东水北亭。冻花开未得，冷酒酌（一作著）难醒。
就日移轻榻，遮风展小屏。不劳人劝醉，莺语渐丁宁。
[页]卷,册....[5083]450,14
第1793笔
　　　　勉闲游　白居易
天时人事常多故，一岁春能几处游。不是尘埃便风雨，若非疾病即悲忧（一作愁）。
贫穷心苦多无兴，富贵身忙不自由。唯有分司官恰好，闲游虽老未能休。
[页]卷,册....[5083]450,14
第1794笔
　　　　寄两银榼与裴侍郎因题两绝句　白居易
贫无好物堪为信，双榼虽轻意不轻。愿奉谢公池上酌，丹心绿酒一时倾。

惯和曲蘗堪盛否，重用盐梅试洗看。小器不知容几许，襄阳米贱酒升宽。（银匠洗银，多以盐花梅浆也。）

[页]卷,册....[5083]450,14
第1795笔
　　　　小桥柳　白居易
细水涓涓似泪流，日西惆怅小桥头。衰杨叶尽空枝在，犹被霜风吹不休。
[页]卷,册....[5083]450,14
第1796笔
　　　　哭微之二首　白居易
八月凉风吹白幕，寝门廊下哭微之。妻孥朋友来相吊，唯道皇天无所知。

文章卓荦生无敌，风骨英灵殁有神。哭送咸阳北原上，可能随例作灰尘。

[页]卷,册....[5084]450,14
第1797笔
　　　　马上晚吟　白居易
人少街荒已寂寥，风多尘起重萧条。上阳落叶飘宫树，中渡流澌拥渭桥。
出早冒寒衣校薄，归迟侵黑酒全消。如今不是闲行日，日短天阴坊曲遥。
[页]卷,册....[5084]450,14
第1798笔
　　　　醉中重留梦得　白居易
刘郎刘郎莫先起，苏台苏台隔云水。酒醆来从一百分，马头去便三千里。
[页]卷,册....[5084]450,14
第1799笔
　　　　雪夜喜李郎中见访兼酬所赠　白居易
可怜今夜鹅毛雪，引得高情鹤氅人。红蜡烛前明似昼，青毡帐里暖如春。
十分满醆黄金液，一尺中庭白玉尘。对此欲留君便宿，诗情酒分合相亲。
[页]卷,册....[5084]450,14
第1800笔
　　　　任老　白居易
不愁陌上春光尽，亦任庭前日影斜。面黑眼昏头雪白，老应无可更增加。
[页]卷,册....[5084]450,14
第1801笔
　　　　劝欢　白居易
火急欢娱慎（一作切）勿迟，眼看老病悔难追。尊前花下歌筵里，会有求来不得时。
[页]卷,册....[5084]450,14
第1802笔
　　　　答王尚书问履道池旧桥[5084]　白居易
虹梁雁齿随年换，素板朱栏逐日修。但恨尚书能久别，莫忘州（一作川）守不频游。
重移旧柱开中眼，乱种新花拥两头。李郭小船何足问，待君乘过济川舟。
[页]卷,册....[5085]450,14
第1803笔
　　　　晚归府　白居易
晚从履道来归府，街路虽长尹不嫌。马上凉于床上坐，绿槐风透紫蕉衫。
[页]卷,册....[5085]450,14
第1804笔
　　　　从龙潭寺至少林寺题赠同游者　白居易
山屐田衣六七贤，搴芳蹋翠弄潺湲。九龙潭月落杯酒，三品松风飘管弦。
强健且宜游胜地，清凉不觉过炎天。始知驾鹤乘云外，别有逍遥地上仙。
[页]卷,册....[5085]450,14
第1805笔
　　　　夜从法王寺下归岳寺　白居易
双刹夹虚空，绿云一径通。似从忉利下，如过剑门中。
灯火光初合，笙歌曲未终。可怜狮子座，舁出净名翁。
[页]卷,册....[5085]450,14
第1806笔
　　　　宿龙潭寺　白居易
夜上九潭谁是伴，云随飞盖月随杯。明年尚作三川守，此地兼将歌舞来。
[页]卷,册....[5085]450,14
第1807笔
　　　　嵩阳观夜奏霓裳　白居易
开元遗曲自凄凉，况近秋天调是商。爱者谁人唯白尹，奏时何处在嵩阳。
回临山月声弥怨，散入松风韵更长。子晋少姨闻定怪，人间亦便有霓裳。
[页]卷,册....[5085]450,14
第1808笔
　　　　过元家履信宅[5085]　白居易
鸡犬丧家分散后，林园失主寂寥时。落花不语空辞树，流水无情自入池。
风荡醼船初破漏，雨淋歌阁欲倾敧。前庭后院伤心事，唯是春风秋月知。
[页]卷,册....[5086]450,14
第1809笔
　　　　和杜录事题红叶　白居易
寒山十月旦，霜叶一时新。似烧非因火，如花不待春。
连行排绛帐，乱落剪红巾。解驻篮舆看，风前唯两人。
[页]卷,册....[5086]450,14
第1810笔
　　　　题崔常侍济上别墅（时常侍以长告罢归，今故先报泉石。）　白居易
求荣争宠任纷纷，脱弃金貂祗有君。散员疏去未为贵，小邑陶休何足云。
山色好当晴后见，泉声宜向醉中闻。主人忆尔尔知否，抛却青云归白云。
[页]卷,册....[5086]450,14
第1811笔
　　　　过温尚书旧庄　白居易
白石清泉抛济口，碧幢红旆照河阳。村人都不知时事，犹自呼为处士庄。
[页]卷,册....[5086]450,14
第1812笔
　　　　天坛峰下赠杜录事　白居易
年颜气力渐衰残，王屋中峰欲上难。顶上将探小有洞，（小有洞在天坛顶上。）喉中须咽大还丹。（时杜方炼伏火砂次。）
河车九转宜精炼，火候三年在好看。他日药成分一粒，与君先去扫天坛。
[页]卷,册....[5086]450,14
第1813笔
　　　　赠僧五首　钵塔院如大师（师年八十三，登坛秉律，凡六十年。每岁于师处授八关戒者九度。）　白居易
百千万劫菩提种，八十三年功德林。若不秉持僧行苦，将何报答佛恩深。
慈悲不瞬诸天眼，清净无尘几[5086]地心。每岁八关蒙九授，慇懃一戒重千金。
[页]卷,册....[5087]450,14
第1814笔
　　　　赠僧五首　神照上人（照以说坛为佛事）　白居易
心如定水随形应，口似悬河逐病治。曾向众中先礼拜，西方去日莫相遗。
[页]卷,册....[5087]450,14
第1815笔
　　　　赠僧五首　自远禅师（远以无事为佛事）　白居易
自出家来长自在，缘身一衲一绳床。令人见即心无事，每一相逢是道场。
[页]卷,册....[5087]450,14
第1816笔
　　　　赠僧五首　宗实上人（实即樊司空之子，舍官位妻子出家。）　白居易
荣华恩爱弃成唾，戒定真如和作香。今古虽殊同一法，瞿昙抛却转轮王。
[页]卷,册....[5087]450,14
第1817笔
　　　　赠僧五首　清闲上人（自蜀入洛，于长寿寺说法度人。）　白居易
梓潼眷属何年别，长寿坛场近日开。应是蜀人皆度了，法轮移向洛中来。
[页]卷,册....[5087]450,14
第1818笔
　　　　弹秋思　白居易
信意闲弹秋思时，调清声直韵疏迟。近来渐喜无人听，琴格高低心自知。
[页]卷,册....[5087]450,14
第1819笔
　　　　自咏　白居易
随宜饮食聊充腹，取次衣裘亦煖身。未必得年非瘦薄，无妨长福是单贫。
老龟岂羡牺牲饱，蟠木宁争桃李春。随分自安心自断，是非何用问闲人。
[页]卷,册....[5087]450,14
第1820笔
　　　　分司初到洛中偶题六韵兼戏呈冯尹　白居易
相府念多病，春宫容不才。官衔依（一作随）口得，俸料（一作禄）逐身来。
白首林园在，红尘车马回。招呼新客侣[5087]（一作旅），扫掠旧池台。
小舫宜携乐，新荷好盖杯。不知金谷主，早晚贺筵开。
[页]卷,册....[5088]450,14
第1821笔
　　　　春风　白居易
春风先发苑中梅，樱杏桃梨次第开。荠花榆荚深村里，亦道春风为我来。
[页]卷,册....[5088]450,14
第1822笔
　　　　洛阳春　白居易
洛阳陌上春长在，惜（一作昔）别今来二十年。唯觅少年心不得，其余万事尽依然。
[页]卷,册....[5089]451,14
第1823笔
　　　　恨去年　白居易
老去唯（一作犹）耽酒，春来不著家。去年来校晚，不见洛阳花。
[页]卷,册....[5089]451,14
第1824笔
　　　　早出晚归　白居易
早起或因携酒出，晚归多是看花回。若抛风景长闲坐，自问东京作底来。
[页]卷,册....[5089]451,14
第1825笔
　　　　魏王堤　白居易
花寒懒发鸟慵啼，信马闲行到日西。何处未春先有思，柳条无力魏王堤。
[页]卷,册....[5089]451,14
第1826笔
　　　　尝黄醅新酎忆微之　白居易
世间好物黄醅酒，天下闲人白侍郎。爱向卯时谋洽乐，亦曾酉日放粗狂。
醉来枕曲贫如富，（诗云一醉日富。）身后堆金有若亡。元九计程殊未到，瓮头一醆共谁尝。
[页]卷,册....[5089]451,14
第1827笔
　　　　劝行乐[5089]　白居易
少年信美何曾久，春日（一作到）虽迟不再中（一作逢）。欢笑胜愁歌胜哭，请君莫道等头空。
[页]卷,册....[5090]451,14
第1828笔
　　　　老慵　白居易
岂是交亲向我疏，老慵自爱闭门居。近来渐喜知闻断，免恼嵇康索报书。
[页]卷,册....[5090]451,14
第1829笔
　　　　酬别微之（临都驿醉后作）　白居易
〔沣〕（澧）头峡口钱唐岸，三别都经二十年。且喜筋骸俱健在，勿嫌须鬓各皤然。
君归北阙朝天帝，我住东京作地仙。博望自来非弃置，承明重入莫拘牵。
醉收杯杓停灯语，寒展衾裯对枕眠。犹被分司官系绊，送君不得过甘泉。
[页]卷,册....[5090]451,14
第1830笔
　　　　予与微之老而无子发于言叹著在诗篇今年冬各有一子戏作二什一以相贺一以自嘲　白居易
常忧到老都无子，何况新生又是儿。阴德自然宜有庆，（于公阴德，其后蕃昌。）皇天可得道无知。（皇天无知，伯道无儿。）
一园水竹今为主，（微之履信新居，多水竹也。）百卷文章更付谁。（微之文集凡一百卷。）莫虑鹓雏无浴处，即应重入凤皇池。

五十八翁方有后，静思堪喜亦堪嗟。一珠甚小（一作少）还惭蚌，八（一作九）子虽多不羡鸦。
秋月晚生丹桂实，春风新长紫兰芽。持杯祝愿无他语，慎勿顽愚似汝爷。

[页]卷,册....[5090]451,14
第1831笔
　　　　自问　白居易
年来私自问，何故不归京。佩玉腰无力，看花眼不明。
老慵难发遣，春病易滋生。赖有弹琴女，时时听一[5090]声。
[页]卷,册....[5091]451,14
第1832笔
　　　　晚桃花　白居易
一树红桃亚拂池，竹遮松荫晚开时。非因斜日无由见，不是闲人岂得知。
寒地生材遗校易，贫家养女嫁常迟。春深（一作风）欲落谁怜惜，白侍郎来折一枝。
[页]卷,册....[5091]451,14
第1833笔
　　　　夜调琴忆崔少卿　白居易
今夜调琴忽有情，欲弹惆怅忆崔卿。何人解爱中徽上，秋思头边八九声。
[页]卷,册....[5091]451,14
第1834笔
　　　　阿崔　白居易
谢病卧东都，羸然一老夫。孤单同伯道，迟暮过商瞿。
岂料鬓成雪，方看掌弄珠。已衰宁望有，虽晚亦胜无。
兰入前春梦，桑悬昨日弧。里闾多庆贺，亲戚共欢娱。
腻剃新胎发，香绷小绣襦。玉芽开手爪，酥颗点肌肤。
弓冶将传汝，琴书勿坠吾。未能知寿夭，何暇虑贤愚。
乳气初离壳，啼声渐变雏。何时能反哺，供养白头乌。
[页]卷,册....[5091]451,14
第1835笔
　　　　赠邻里往还　白居易
问予何故独安然，免被饥寒婚嫁牵。骨肉都卢无十口，粮储依约有三年。
但能斗薮人间事，便是逍遥地上仙。唯恐往还相厌贱，南家饮酒北家眠。
[页]卷,册....[5091]451,14
第1836笔
　　　　王子晋庙　白居易
子晋庙前山月明，人闻（一作间）往往夜吹笙。鸾吟凤唱听无拍，多似霓裳散序声。
[页]卷,册....[5091]451,14
第1837笔
　　　　晚起　白居易
起晚怜春暖，归迟爱月明。放慵长饱睡，闻健且闲行。
北阙停朝簿，西方入社名。唯吟一句偈，无念是无生。
[页]卷,册....[5092]451,14
第1838笔
　　　　酬皇甫宾客　白居易
玄晏家风黄绮身，深居高卧养精神。性慵无病常称病，心足虽贫不道贫。
竹院君闲销永日，花亭我醉送残春。自嫌诗酒犹多兴，若比先生是俗人。
[页]卷,册....[5092]451,14
第1839笔
　　　　池上赠韦山人　白居易
新竹夹平流，新荷拂小舟。众皆嫌好拙，谁肯伴闲游。
客为忙多去，僧因饭暂留。独怜韦处士，尽日共悠悠。
[页]卷,册....[5092]451,14
第1840笔
　　　　无梦　白居易
老眼花前暗，春衣雨后寒。旧诗多忘却，新酒且尝看。
拙定于身稳，慵应趁伴难。渐销名利想，无梦到长安。
[页]卷,册....[5092]451,14
第1841笔
　　　　对小潭寄远上人　白居易
小潭澄见底，闲客坐开襟。借问不流水，何如无念心。
彼惟清且浅，此乃寂而深。是义谁能答，明朝问道林。
[页]卷,册....[5092]451,14
第1842笔
　　　　闲吟二首[5092]　白居易
留司老宾客，春尽兴如何。官寺行香少，僧房寄宿多。
闲倾一醆酒，醉听两声歌。忆得陶潜语，羲皇无以过。

闲游来早晚，已得一周年。嵩洛供云水，朝廷乞俸钱。
长歌时独酌，饱食后安眠。闻道山榴发，明朝向玉泉。

[页]卷,册....[5093]451,14
第1843笔
　　　　独游玉泉寺（三月三十日）　白居易
云树玉泉寺，肩舁半日程。更无人作伴，祇共酒同行。
新叶千万影，残莺三两声。闲游竟未足，春尽有余情。
[页]卷,册....[5093]451,14
第1844笔
　　　　晚出寻人不遇　白居易
篮舆不乘乘晚凉，相寻不遇亦无妨。轻衣稳马槐阴下，自要闲行一两坊。
[页]卷,册....[5093]451,14
第1845笔
　　　　苦热　白居易
头痛汗盈巾，连宵复达晨。不堪逢苦热，犹赖是闲人。
朝客应烦倦，农夫更苦辛。始惭当此日，得作自由身。
[页]卷,册....[5093]451,14
第1846笔
　　　　销暑　白居易
何以销烦暑，端居一院中。眼前无长物，窗下有清风。
热散由心静，凉生为室空。此时身自得，难更与人同。
[页]卷,册....[5093]451,14
第1847笔
　　　　行香归[5093]　白居易
出作行香客，归如坐夏僧。床前双草屦，簷下一纱灯。
珮委腰无力，冠敧发不胜。鸾台龙尾道，合尽（上声）少年登。
[页]卷,册....[5094]451,14
第1848笔
　　　　同王十七庶子李六员外郑二侍御同年四人游龙门有感而作　白居易
一曲悲歌酒一尊，同年零落几人存。世如阅水应堪叹，名是浮云岂足论。
各从仕禄休明代，共感平生知己恩。今日与君重上处，龙门不是旧龙门。
[页]卷,册....[5094]451,14
第1849笔
　　　　池上小宴问程秀才　白居易
洛下林园好自知，江南景（一作境）物暗相随。净淘红粒香饭，薄切紫鳞烹水葵。
雨滴篷声青雀舫，浪摇花影白莲池。停杯一问苏州客，何似吴松江上时。
[页]卷,册....[5094]451,14
第1850笔
　　　　桥亭卯饮　白居易
卯时偶饮斋时卧，林下高桥桥上亭。松影过窗眠始觉，竹风吹面醉初醒。
就荷叶上包鱼鲊，当石渠中浸酒缾。生计悠悠身兀兀，甘从妻唤作刘伶（一作灵）。
[页]卷,册....[5094]451,14
第1851笔
　　　　舟中夜坐　白居易
潭边霁后多清景，桥下凉来足好风。秋鹤一双船一只，夜深相伴月明中。
[页]卷,册....[5094]451,14
第1852笔
　　　　戏和微之答窦七行军之作（依本韵）　白居易
旌钺从櫜鞬，宾僚礼数全。夔龙来要地，鹓鹭下辽天。
赭汗骑骄马，青娥舞醉仙。合成江上作，散到洛中传。
陋巷能无酒，贫池亦有船。春装秋未寄，谩道有闲钱。
[页]卷,册....[5094]451,14
第1853笔
　　　　闲忙　白居易
奔走朝行内，栖迟林墅间。多因病后退，少及健时还。
斑白霜侵鬓，苍黄日下山。闲忙俱过日，忙校不如闲。
[页]卷,册....[5095]451,14
第1854笔
　　　　西风　白居易
西风来几日，一叶已先飞。新霁乘轻屐，初凉换热衣。
浅渠销（一作铺）慢水，疏竹漏斜晖。薄暮青苔巷，家僮引鹤归。
[页]卷,册....[5095]451,14
第1855笔
　　　　题西亭　白居易
多见朱门富贵人，林园未毕即无身。我今幸作西亭主，已见池塘五度春。
[页]卷,册....[5095]451,14
第1856笔
　　　　观游鱼　白居易
绕池闲步看鱼游，正值儿童弄钓舟。一种爱鱼心各异，我来施食尔垂钩。
[页]卷,册....[5095]451,14
第1857笔
　　　　看采莲　白居易
小桃闲上小莲船，半采红莲半白莲。不似江南恶风浪，芙蓉池在卧床前。
[页]卷,册....[5095]451,14
第1858笔
　　　　看采菱　白居易
菱池如镜净无波，白点花稀青角多。时唱一声新水调，谩人道是采菱歌。
[页]卷,册....[5095]451,14
第1859笔
　　　　夭老　白居易
早世身如风里烛，暮年发似镜中丝。谁人断得人间事，少夭堪伤老又悲。
[页]卷,册....[5095]451,14
第1860笔
　　　　秋池　白居易
洗浪清风透水霜，水边闲坐一绳床。眼尘心垢见皆尽，不是秋池是道场。
[页]卷,册....[5096]451,14
第1861笔
　　　　登天宫阁　白居易
午时乘兴出，薄暮未能还。高上烟中阁，平看雪后山。
委形群动里，任性一生间。洛下多闲客，其中我最闲。
[页]卷,册....[5096]451,14
第1862笔
　　　　新雪二首（寄杨舍人）　白居易
不思北省烟霄地，不忆南宫风月天。唯忆静恭杨阁老，小园新雪煖炉前。

不思朱雀街东鼓，不忆青龙寺后钟。唯忆夜深新雪后，新昌台上七株松。

[页]卷,册....[5096]451,14
第1863笔
　　　　日高卧　白居易
怕寒放懒日高卧，临老谁言牵率身。夹幕绕房深似洞，重裀衬枕煖于春。
小青衣动桃根起，嫩绿醅浮竹叶新。未里头前倾一醆，何如冲雪趁朝人。
[页]卷,册....[5096]451,14
第1864笔
　　　　和微之任校书郎日过三乡　白居易
三乡过日君年几，今日君年五十余。不独年催身亦变，校书郎变作尚书。
[页]卷,册....[5096]451,14
第1865笔
　　　　和微之十七与君别及陇月花枝之咏　白居易
别时十七今头白，恼乱君心三十年。垂老休吟花月句，恐君更结后身缘。
[页]卷,册....[5096]451,14
第1866笔
　　　　和微之叹槿花[5096]　白居易
朝荣殊可惜，暮落实堪嗟。若向花中比，犹应胜眼花。
[页]卷,册....[5097]451,14
第1867笔
　　　　思往喜今　白居易
忆除司马向江州，及此凡经十五秋。虽在簪裾从俗累，半寻山水是闲游。
谪居终带乡关思，领郡犹分邦国忧。争似如今作宾客，都无一念到心头。
[页]卷,册....[5097]451,14
第1868笔
　　　　题平泉薛家雪堆庄　白居易
怪石千年应自结，灵泉一带是谁开。蹙为宛转青蛇项，喷作玲珑白雪堆。
赤日旱天长看雨，玄阴腊月亦闻雷。所嗟地去都门远，不得肩舁每日来。
[页]卷,册....[5097]451,14
第1869笔
　　　　和微之道保生三日　白居易
相看鬓似丝，始作弄璋诗。且有承家望，谁论得力时。
莫兴三日叹，犹胜七年迟。（予老微之七岁。）我未能忘喜，君应不合悲。
嘉名称道保，乞姓号崔儿。但恐持相并，蒹葭琼树枝。
[页]卷,册....[5097]451,14
第1870笔
　　　　哭皇甫七郎中（湜）　白居易
志业过玄晏，词华似祢衡。多才非福禄，薄命是聪明。
不得人间寿，还留身后名。涉江文一首，便可敌公卿。（持正奇文甚多，涉江一章尤著。）
[页]卷,册....[5097]451,14
第1871笔
　　　晚起　白居易
烂熳朝眠后，频伸晚起时。煖炉生火早，寒镜里头迟。
融雪煎香茗，调酥煮乳糜。慵馋还自哂，快活亦谁知。
酒性温无毒，琴声淡不悲。荣公三乐外，仍弄小男儿。
[页]卷,册....[5097]451,14
第1872笔
　　　　疑梦二首　白居易
莫惊宠辱虚忧喜，莫计恩雠浪苦辛。黄帝孔丘无处问，安知不是梦中身。

鹿疑郑相终难辨，蝶花庄生讵可知。假使如今不是梦，能长于梦几多时。

[页]卷,册....[5098]451,14
第1873笔
　　　　夜宴惜别　白居易
笙歌旖旎曲终头，转作离声满坐愁。筝怨朱弦从此断，烛啼红泪为谁流。
夜长似岁欢宜尽，醉未如泥饮莫休。何况鸡鸣即须别，门前风雨冷修修。
[页]卷,册....[5098]451,14
第1874笔
　　　　归来二周岁　白居易
归来二周岁，二岁似须臾。池藕重生叶，林鸦再引雏。
时丰实仓廪，春暖葺庖厨。更作三年计，三年身健无。
[页]卷,册....[5098]451,14
第1875笔
　　　　吾土　白居易
身心安处为吾士，岂限长安与洛阳。水竹花前谋活计，琴诗酒里到家乡。
荣先生老何妨乐，楚接舆歌未必狂。不用将金买庄宅，城东无主是春光。
[页]卷,册....[5098]451,14
第1876笔
　　　　题岐王旧山池石壁　白居易
树深藤老竹回环，石壁重重锦翠斑。俗客看来犹解爱，忙人到此亦须闲。
况当霁景凉风后，如在千岩万壑间。黄绮更归何处去，洛阳城内有商山。
[页]卷,册....[5098]451,14
第1877笔
　　　　病眼花[5098]　白居易
头风目眩乘衰老，祗有增加岂有瘳。（传云：有加而无瘳。）花发眼中犹足怪，柳生肘上亦须休。
大窠罗绮看才辨，小字文书见便愁。必若不能分黑白，却应无悔复无尤。
[页]卷,册....[5099]451,14
第1878笔
　　　　早饮醉中除河南尹敕到　白居易
雪拥衡门水满池，温炉卯后煖寒时。绿醅新酎尝初醉，黄纸除书到不知。
厚俸自来诚忝滥，老身欲起尚迟疑。应须了却丘中计，女嫁男婚三迳资。
[页]卷,册....[5099]451,14
第1879笔
　　　　除夜　白居易
病眼少眠非守岁，老心多感又临春。火销灯尽天明后，便是平头六十人。
[页]卷,册....[5099]451,14
第1880笔
　　　　府西池　白居易
柳无气力枝先动，池有波纹冰尽开。今日不知谁计会，春风春水一时来。
[页]卷,册....[5099]451,14
第1881笔
　　　　天津桥　白居易
津桥东北斗亭西，到此令人诗思迷。眉月晚生神女浦，脸波春傍窈娘堤。
柳丝褭褭风缲出，草缕葺葺雨剪齐。报道前驱少呼喝，恐惊黄鸟不成啼。
[页]卷,册....[5099]451,14
第1882笔
　　　　不准拟二首　白居易
篮舆腾腾一老夫，褐裘乌帽白髭须。早衰饶病多蔬食，筋力消磨合有无。
不准拟身年六十，上山仍未要人扶。

忆昔谪居炎瘴地，巴猿引哭虎随行。多于贾谊长沙苦，（予自左迁江峡。凡经七年。）小校潘安白发生。
不准拟身[5099]年六十，游春犹自有心情。

[页]卷,册....[5100]451,14
第1883笔
　　　　府中夜赏　白居易
樱桃厅院春偏好，石井栏堂夜更幽。白粉墙头花半出，绯纱烛下水平流。
闲留宾客尝新酒，醉领笙歌上小舟。舞袖飘飖櫂容与，忽疑身是梦中游。
[页]卷,册....[5100]451,14
第1884笔
　　　　府西池北新葺水斋即事招宾偶题十六韵　白居易
缭绕府西面，潺湲池北头。凿开明月峡，决破白苹洲。
清浅漪澜急，夤缘浦屿幽。直冲行径断，平入卧斋流。
石叠青棱玉，波翻白片鸥。喷时千点雨，澄处一泓油。
绝境应难别（悲列反），同心岂易求。少逢人爱玩，多是我淹留。
夹岸铺长簟，当轩泊小舟。枕前看鹤浴，床下见鱼游。
洞户斜开扇，疏帘半上钩。紫浮萍泛泛，碧亚竹修修。
读罢书仍展，棋终局未收。午茶能散睡，卯酒善销愁。
簷雨晚初霁，窗风凉欲休。谁能伴老尹，时复一闲游。
[页]卷,册....[5100]451,14
第1885笔
　　　　哭崔儿　白居易
掌珠一颗儿三岁，鬓（一作发）雪千茎父六旬。岂料汝先为异物，常忧吾不见成人。
悲肠自断非因剑，啼眼加昏不是尘。怀抱又空天默默，依前重作邓攸身。
[页]卷,册....[5100]451,14
第1886笔
　　　　初丧崔儿报微之晦叔　白居易
书报微之晦叔知，欲题崔字泪先垂。世间此恨偏敦我，（敦音堆。见诗注。）天下何人不哭儿。
蝉老悲鸣抛蜕后，龙眠惊觉失珠时。文章十（一作千）帙官三品，身后传谁庇荫谁。
[页]卷,册....[5100]451,14
第1887笔
　　　　府斋感怀酬梦得（时初丧崔儿，梦得以诗相安云：从此期君比琼树，一枝吹折一枝生。故有此落句以报之。）　白居易
府伶呼唤争先到，家酝提携动辄随。合是人生开眼日，自当年老敛眉时。
丹砂链作三铢土，玄发看成一把丝。劳寄新诗远安慰，不闻枯树再生枝。
[页]卷,册....[5101]451,14
第1888笔
　　　　斋居　白居易
香火多相对，荤腥久不尝。黄耆数匙粥，赤箭一瓯汤。
厚俸将何用，闲居不可忘。明年官满后，拟买雪堆庄。
[页]卷,册....[5101]451,14
第1889笔
　　　　与诸道者同游二室至九龙潭作　白居易
喜逢二室游仙子，厌作三川守土臣。举手摩挲潭上石，开襟斗薮府中尘。
他日终为独往客，今朝未是自由身。若言尹是嵩山主，三十六峰应笑人。
[页]卷,册....[5101]451,14
第1890笔
　　　　履道池上作　白居易
家池动作经旬别，松竹琴鱼好在无。树暗小巢藏巧妇，渠荒新叶长慈姑。
不因车马时时到，岂觉林园日日芜。犹喜春深公事少，每来花下得踟蹰。
[页]卷,册....[5101]451,14
第1891笔
　　　　六十拜河南尹　白居易
六十河南尹，前途足可知。老应无处避，病不与人期。
幸遇芳菲日，犹富强健时。万金何假藉，一醆莫推辞。
流水光阴急，浮云富贵迟。人间若无酒，尽合鬓成丝。
[页]卷,册....[5101]451,14
第1892笔
　　　　重修府西水亭院[5101]　白居易
因下疏为沼，随高筑作台。龙门分水入，金谷取花栽。
绕岸行初匝，凭轩立未回。园西有池位，留与后人开。
[页]卷,册....[5102]451,14
第1893笔
　　　　与诸公同出城观稼　白居易
老尹醉醺醺，来随年少群。不忧头似雪，但喜稼如云。
岁望千箱积，秋怜五谷分。何人知帝力，尧舜正为君。
[页]卷,册....[5102]451,14
第1894笔
　　　　水堂醉卧问杜三十一　白居易
闻君洛下住多年，何处春流最可怜。为问魏王堤岸下，何如同德寺门前。
无妨水色堪闲玩，不得泉声伴醉眠。那似此堂帘幕底，连明连夜碧潺湲。
[页]卷,册....[5102]451,14
第1895笔
　　　　岁暮言怀　白居易
职与才相背，心将口自言。磨铅教切玉，驱鹤（一作雁）遣乘轩。
只合居岩窟，何因入府门。年终若无替，转恐负君恩。
[页]卷,册....[5102]451,14
第1896笔
　　　　座中戏呈诸少年　白居易
衰容禁得无多酒，秋鬓新添几许霜。纵有风情应淡薄，假如老健莫夸张。
兴来吟咏从成癖，饮后酣歌少放狂。不为倚官兼挟势，因何入得少年场。
[页]卷,册....[5102]451,14
第1897笔
　　　　雪后早过天津桥偶呈诸客　白居易
官桥晴雪晓峨峨，老尹行吟独一过。紫绶相辉应不恶，白须同色复如何。
悠扬短景凋年急，牢落衰情感[5102]事多。犹赖洛中饶醉客，时时我唤笙歌。
[页]卷,册....[5103]451,14
第1898笔
　　　　新制绫袄成感而有咏　白居易
水波文袄造新成，绫软绵匀温复轻。晨兴好拥向阳坐，晚出宜披蹋雪行。
鹤氅毳疏无实事，木棉花冷得虚名。宴安往往欢侵夜，卧稳昏昏睡到明。
百姓多寒无可救，一身独暖亦何情。心中为念农桑苦，耳里如闻饥冻声。
争得大裘长万丈，与君都盖洛阳城。
[页]卷,册....[5103]451,14
第1899笔
　　　　早春雪后赠洛阳李长官长水郑明府二同年　白居易
献岁晴和风景新，铜驼街郭暖无尘。府庭（一作亭）共贺三川雪，县道分行百里春。
朱绂洛阳官位屈，青袍长水俸钱贫。有何功德纡金紫，若比同年是幸人。
[页]卷,册....[5103]451,14
第1900笔
　　　　醉吟　白居易
醉来忘渴复忘饥，冠带形骸杳若遗。耳底斋钟初过后，心头卯酒未消时。
临风朗咏从人听，看雪闲行任马迟。应被众疑公事慢，承前府尹不吟诗。
[页]卷,册....[5103]451,14
第1901笔
　　　　府酒五绝　变法　白居易
自惭到府来周岁，惠爱威棱一事无。唯是改张官酒法，渐从浊水作醍醐。
[页]卷,册....[5103]451,14
第1902笔
　　　　府酒五绝　招客　白居易
日午微风且暮寒，春风冷峭雪干残。碧毡帐下红炉畔，试为来尝一醆看。
[页]卷,册....[5103]451,14
第1903笔
　　　　府酒五绝　辨味　白居易
甘露太甜非正味，醴泉虽洁不芳馨。杯中此物何人别，柔旨之中有典刑。
[页]卷,册....[5104]451,14
第1904笔
　　　　府酒五绝　自劝　白居易
忆昔羁贫应举年，脱衣典酒曲（一作出）江边。十千一斗犹赊饮，何况官供不著钱。
[页]卷,册....[5104]451,14
第1905笔
　　　　府酒五绝　谕妓　白居易
烛泪夜黏桃叶袖，酒痕春污石榴裙。莫辞辛苦供欢宴，老后思量悔煞君。
[页]卷,册....[5104]451,14
第1906笔
　　　　晚归早出　白居易
筋力年年减，风光日日新。退衙归逼夜，拜表出侵晨。
何处台无月，谁家池不春。莫言无胜地，自是少闲人。
坐厌推囚案，行嫌引马尘。几时辞府印，却作自由身。
[页]卷,册....[5104]451,14
第1907笔
　　　　南龙兴寺残雪　白居易
南龙兴寺春晴后，缓步徐吟绕（一作到）四廊。老趁风花应不称，闲寻松雪正相当。
吏人引从多乘舆，宾客逢迎少下堂。不拟人间更求事，些些疏懒亦何妨。
[页]卷,册....[5104]451,14
第1908笔
　　　　天宫阁早春　白居易
天宫高阁上何频，每上令人耳目新。前日晚登缘看雪，今朝晴望为迎春。
林莺何处吟筝柱，墙柳谁家晒曲尘。可惜三川虚作主，风光不属白头人。
[页]卷,册....[5104]451,14
第1909笔
　　　　履道居三首[5104]　白居易
莫嫌地窄林亭小，莫厌贫家活计微。大有高门锁宽宅，主人到老不曾归。

东里素帷犹未彻，南邻丹旐又新悬。衡门蜗舍自惭愧，收得身来已五年。

世事平分众所知，何尝苦乐不相随。唯余耽酒狂歌客，只有乐时无苦时。

[页]卷,册....[5105]451,14
第1910笔
　　　　和梦得冬日晨兴　白居易
漏传初五点，鸡报第三声。帐下从容起，窗间昽明。
照书灯未灭，煖酒火重生。理曲弦歌动，先闻唱渭城。
[页]卷,册....[5105]451,14
第1911笔
　　　　雪夜对酒招客　白居易
帐小青毡煖，杯香〔绿〕（醁）蚁新。醉怜今夜月，欢忆去年人。
暗落灯花烬，闲生草座尘。慇懃报弦管，明日有嘉宾。
[页]卷,册....[5105]451,14
第1912笔
　　　　赠晦叔忆梦得　白居易
自别崔公四五秋，因何临老转风流。归来不说秦中事，歇定唯谋洛下游。
酒面浮花应是喜，歌眉敛黛不关愁。得君更有无厌意，犹恨尊前欠老刘。
[页]卷,册....[5105]451,14
第1913笔
　　　　醉后重赠晦叔　白居易
老伴知君少，欢情向我偏。无论疏与数，相见辄欣然。
各以诗成癖，俱因酒得仙。笑回青眼语，醉并白头眠。
岂是今投分，多疑宿结缘。人间更何事，携手送衰年。
[页]卷,册....[5105]451,14
第1914笔
　　　　睡觉[5105]　白居易
星河耿耿漏绵绵，月暗灯微欲曙天。转枕频伸书帐下，披裘箕踞火炉前。
老眠早觉常残夜，病力先衰不待年。五欲已销诸念息，世间无境可勾牵。
[页]卷,册....[5106]451,14
第1915笔
　　　　咏兴五首（并序）　白居易
　　七年四月，予罢河南府，归履道第。庐舍自给，衣储自充，无欲无营
　　，或歌或舞，颓然自适，盖河洛间一幸人也。遇兴发咏，偶成五章。
　　各以首句，命为题目。
　　　　咏兴五首　解印出公府　白居易
解印出公府，斗薮尘土衣。百吏放尔散，双鹤随我归。
归来履道宅，下马入柴扉。马嘶返旧枥，鹤舞还故池。
鸡犬何忻忻，邻里亦依依。年颜老去日，生计胜前时。
有帛御冬寒，有谷防岁饥。饱于东方朔，乐于荣启期。
人生且如此，此外吾不知。
[页]卷,册....[5107]452,14
第1916笔
　　　　咏兴五首　出府归吾庐　白居易
出府归吾庐，静然安且逸。更无客干谒，时有僧问疾。
家僮十余人，枥马三四匹。慵发经旬卧，兴来连日出。
出游爱何处，嵩碧伊瑟瑟。况有清和天，正当疏散日。
身闲自为贵，何必居荣秩。心足即非贫，岂唯金满室。
吾观权势者，苦以身徇物。炙手外炎炎，履冰中栗栗。
朝饥口忘味，夕惕心忧失。但有富贵名，而无富贵实。
[页]卷,册....[5107]452,14
第1917笔
　　　　咏兴五首　池上有小舟　白居易
池上有小舟，舟中有胡床。床前有新酒，独酌还独尝。
熏若春日气，皎如秋水光。可洗机巧心，可荡尘垢肠。
岸曲舟行迟，一曲进一觞。未知几曲醉，醉入无何乡。
寅缘潭岛间，水竹深青苍。身闲心无事，白日为我长。
我若未忘世，虽闲心亦忙。世若未忘我，虽退身难藏。
我今异于是，身世交相忘。
[页]卷,册....[5108]452,14
第1918笔
　　　　咏兴五首　四月池水满　白居易
四月池水满，龟游鱼跃出。吾亦爱吾池，池边开一室。
人鱼虽异族，其乐归于一。且与尔为徒，逍遥同过日。
尔无羡沧海，蒲藻可委质。吾亦忘青云，衡茅足容膝。
况吾与尔辈，本非蛟龙匹。假如云雨来，祗是池中物。
[页]卷,册....[5108]452,14
第1919笔
　　　　咏兴五首　小庭亦有月　白居易
小庭亦有月，小院亦有花。可怜好风景，不解嫌贫家。
菱角执笙簧，谷儿抹琵琶。红绡信手舞，紫绡随意歌。（菱、谷、紫、红，皆小臧获名也。）
村歌与社舞，客哂主人夸。但问乐不乐，岂在钟鼓多。
客告暮将归，主称日未斜。请客稍深酌，愿见朱颜酡。
客知主意厚，分数随口（一作后）加。堂上烛未秉，座中冠已峨。
左顾短红袖，右命小青娥。长跪谢贵客，蓬门劳见过。
客散有余兴，醉卧独吟哦。幕天而席地，谁奈刘伶何。
[页]卷,册....[5108]452,14
第1920笔
　　　　秋凉闲卧　白居易
残暑昼犹长，早凉秋尚嫩。露荷散清香，风竹含疏韵。
幽闲竟日卧，衰病无人问。薄暮宅门前，槐花深一寸。
[页]卷,册....[5108]452,14
第1921笔
　　　　酬思黯相公见过弊居戏赠　白居易
轩盖光照地，行人为裴回。呼传君子出，乃是故人来。
访我入穷巷，引君登小台。台前多竹树，池上无尘埃。
贫家何所有，新酒三两杯。停杯款曲语，上马复迟回。（一本作款曲语上马，从容复迟回。）
留守不外宿，日斜宫漏催。但留金刀赠，未接玉山颓。
家酝不敢惜，待君来即开。村妓不辞出，恐君冁然咍。
[页]卷,册....[5109]452,14
第1922笔
　　　　再授宾客分司　白居易
优稳四皓官，清崇三品列。伊予再尘忝，内愧非才哲。
俸钱七八万，给受无虚月。分命在东司，又不劳朝谒。
既资闲养疾，亦赖慵藏拙。宾友得从容，琴觞恣怡悦。
乘篮城外去，系马花前歇。六游金谷春，五看龙门雪。
吾若默无语，安知吾快活。吾欲更尽言，复恐人豪夺。
应为时所笑，苦（一作古）惜分司阙。但问适意无，岂论官冷热。
[页]卷,册....[5109]452,14
第1923笔
　　　　把酒　白居易
把酒仰问天，古今谁不死。所贵未死间，少忧多欢喜。
穷通谅在天，忧喜即由己。是故达道人，去彼而取此。
勿言未富贵，久忝居禄仕。借问宗族间，几人拖金紫。
勿忧渐衰老，且喜加年纪。试数班行中，几人及暮齿。
朝餐不过饱，五鼎徒为尔。夕寝止求安，一衾而已矣。
此外皆长（去声）物，于我云相似。有子不留金，何况兼无子。
[页]卷,册....[5109]452,14
第1924笔
　　　　首夏　白居易
林静蚊未生，池静蛙未鸣。景长天气好，竟日和且清。
春禽余哢在，夏木新阴成。兀尔水边坐，翛然桥上[5109]行。
自问一何适，身闲官不轻。料钱随月用，生计逐日营。
食饱惭伯夷，酒足愧渊明。（陶潜诗云：饮酒常不足。）寿倍颜氏子，富百黔娄生。
有一即为乐，况吾四者并。所以私自慰，虽老有心情。
[页]卷,册....[5110]452,14
第1925笔
　　　　代鹤　白居易
我本海上鹤，偶逢江南客。感君一顾恩，同来洛阳陌。
洛阳寡族类，皎皎唯两翼。貌是天与高，色非日浴白。
主人诚可恋，其奈轩庭窄。饮啄杂鸡群，年深损标格。
故乡渺何处，云水重重隔。谁念深笼中，七换摩天翮。
[页]卷,册....[5110]452,14
第1926笔
　　　　立秋夕有怀梦得　白居易
露簟荻竹清，风扇蒲葵轻。一与故人别，再见新蝉鸣。
是夕凉飙起，闲境入幽情。回灯见栖鹤，隔竹闻吹笙。
夜茶一两杓，秋吟三数声。所思渺千里，云外（一作水）长洲城。
[页]卷,册....[5110]452,14
第1927笔
　　　　哭崔常侍晦叔　白居易
顽贱一拳石，精珍百炼金。名价既相远，交分何其深。
中诚一以合，外物不能侵。逶迤二十年，与世同浮沈。
晚有退闲（一作寒）约，白首归云林。垂老忽相失，悲哉口语心。
春日嵩高（一作高嵩）阳，秋夜清洛阴。丘园共谁卜，山水共谁寻。
风月共谁赏，诗篇共谁吟。花开共谁看，酒熟共谁斟。
惠死庄杜口，钟殁师废琴。道理使之然，从古非独今。
吾道自此狐，我情安可任。唯将病眼泪，一洒秋风襟。
[页]卷,册....[5110]452,14
第1928笔
　　　　新秋晓兴　白居易
浊暑忽已退，清宵未全长。晨釭耿残焰，宿阁凝微香。
喔喔鸡下树，辉辉日上梁。枕低茵席软，卧稳身入[5110]床。
睡足景犹早，起初风乍凉。展张小屏幛，收拾生衣裳。
还有惆怅事，迟迟未能忘。拂镜梳白发，可怜冰照霜。
[页]卷,册....[5111]452,14
第1929笔
　　　　秋日与张宾客舒著作同游龙门醉中狂歌凡二百三十八字　白居易
秋天高高秋光清，秋风褭褭秋虫鸣。嵩峰余霞锦绮卷，伊水细浪鳞甲生。
洛阳闲客知无数，少出游山多在城。商岭老人自追逐，蓬丘逸士相逢迎。
南出鼎门十八里，庄店逦迤桥道平。不寒不热好时节，鞍马稳快衣衫轻。
并辔踟蹰下西岸，扣舷容与绕中汀。开怀旷达无所系，触目胜绝不可名。
荷衰欲黄荇犹绿，鱼乐自跃鸥不惊。翠藻蔓长孔雀尾，彩船橹急寒雁声。
家酝一壶白玉液，野花数把黄金英。昼游四看西日暮，夜话三及东方明。
暂停杯觞辍吟咏，我有狂言君试听。丈夫一生有二志，兼济独善难得并。
不能救疗生民病，即须先濯尘土缨。况吾头白眼已暗，终日戚促何所成。
不如展眉开口笑，龙门醉卧香山行。
[页]卷,册....[5111]452,14
第1930笔
　　　　履信池樱桃岛上醉后走笔送别舒员外兼寄宗正李卿考功崔郎中　白居易
樱桃岛前春，去春花万枝。忽忆与宗卿闲饮日，又忆与考功狂醉时。
岁晚无花空有叶，风吹满地干重叠。蹋叶悲秋复忆春，池边树下重殷勤。
今朝一酌临寒水，此地三回别故人。樱桃花，来春千万朵。
来春共谁花下坐，不论崔李上青云。明日舒三亦抛我。
[页]卷,册....[5111]452,14
第1931笔
　　　　秋池独泛　白居易
萧疏秋竹篱，清浅秋风池。一双短舫艇，一张斑鹿皮。
皮上有野叟，手中持酒卮。半酣箕踞坐，自问身为谁。
严子垂钓日，苏门长啸时。悠然意自得，意外何人知。
[页]卷,册....[5111]452,14
第1932笔
　　　　冬日早起闲咏　白居易
水（一作冰）塘耀初旭，风竹飘余霰。幽境虽目前，不因闲不见。
晨起对炉香，道经寻两卷。晚坐拂琴尘，秋思弹一遍。
此外更无事，开尊时自劝。何必东风来，一杯春上面。
[页]卷,册....[5112]452,14
第1933笔
　　　　岁暮　白居易
惨澹岁云暮，穷阴动经旬。霜风裂人面，冰雪摧车轮。
而我当是时，独不知苦辛。晨炊廪有米，夕爨厨有薪。
夹帽长覆耳，重裘宽裹身。加之一杯酒，煦妪如阳春。
洛城士与庶，比屋多饥贫。何处炉有火，谁家甑无尘。
如我饱煖者，百人无一人。安得不惭愧，放歌聊自陈。
[页]卷,册....[5112]452,14
第1934笔
　　　　南池早春有怀　白居易
朝游北桥上，晚憩南塘畔。西日雪全销，东风冰尽泮。
簁簁鱼尾掉，瞥瞥鹅毛换。泥煖草芽生，沙虚泉脉散。
晴芳冒苔岛，宿润侵蒲岸。洛下日初长，江南春欲半。
时光共抛掷，人事堪嗟叹。倚櫂忽寻思，去年池上伴。
[页]卷,册....[5112]452,14
第1935笔
　　　　古意　白居易
脉脉复脉脉，美人千里隔。不见来几时，瑶草三四碧。
玉琴声悄悄，鸾镜尘幂幂。昔为连理枝，今作分飞翮。
寄书多不达，加饭终无益。心肠不自宽，衣带何由窄。
[页]卷,册....[5112]452,14
第1936笔
　　　　山游示小妓　白居易
双鬟垂未合，三十才过半。本是绮罗人，今为山水伴。
春泉共挥弄，好树同攀玩。笑容花底迷，酒思风前[5112]乱。
红凝舞袖急，黛惨歌声缓。莫唱杨柳枝，无肠与君断。
[页]卷,册....[5113]452,14
第1937笔
　　　　神照禅师同宿　白居易
八年三（一作二）月晦，山梨花满枝。龙门水西寺，夜与远公期。
晏坐自相对，密语谁得（一作能）知。前后际断处，一念不生时。
[页]卷,册....[5113]452,14
第1938笔
　　　　张常侍相访　白居易
西亭晚寂寞，莺散柳阴繁。水户帘不卷，风床席自翻。
忽闻车马客，来访蓬蒿门。况是张常侍，安得不开尊。
[页]卷,册....[5113]452,14
第1939笔
　　　　早夏游宴　白居易
虽慵兴犹在，虽老心犹健。昨日山水游，今朝花酒宴。
山榴艳似火，玉蕊飘如霰。荣落逐瞬迁，炎凉随刻变。
未收木绵褥，已动蒲葵扇。且喜物与人，年年得相见。
[页]卷,册....[5113]452,14
第1940笔
　　　　感白莲花　白居易
白白芙蓉花，本生吴江𣸣。不与红者杂，色类自区分。
谁移尔至此，姑苏白使君。初来苦憔悴，久乃芳氛氲。
月月叶换叶，年年根生根。陈根与故叶，销化成泥尘。
化者日已远，来者日复新。一为池中物，永别江南春。
忽想西凉州，中有天宝民。埋殁汉父祖，孳生胡子孙。
已忘乡土恋，岂念君亲恩。生人尚复尔，草木何足云。
[页]卷,册....[5113]452,14
第1941笔
　　　　咏所乐[5113]　白居易
兽乐在山谷，鱼乐在陂池。虫乐在深草，鸟乐在高枝。
所乐虽不同，同归适其宜。不以彼易此，况论是与非。
而我何所乐，所乐在分司。分司有何乐，乐哉人不知。
官优有禄料，职散无羁縻。懒与道相近，钝将闲自随。
昨朝拜表回，今晚行香归。归来北窗下，解巾脱尘衣。
冷泉灌我顶，暖水濯四肢。体中幸无疾，卧任清风吹。
心中又无事，坐任白日移。或开书一篇，或引酒一卮。
但得如今日，终身无厌时。
[页]卷,册....[5114]452,14
第1942笔
　　　　思旧　白居易
闲日一思旧，旧游如目前。再思今何在，零落归下泉。
退之服硫黄，一病讫不痊。微之炼秋石，未老身溘然。
杜子得丹诀，终日断腥膻。崔君夸药力，经冬不衣绵。
或疾或暴夭，悉不过中年。唯予不服食，老命反迟延。
况在少壮时，亦为嗜欲牵。但躭荤与血，不识汞与铅。
饥来吞热物，渴来饮寒泉。诗役五藏神，酒汨三丹田。
随日合破坏，至今粗完全。齿牙未缺落，肢体尚轻便。
已开第七秩，饱食仍安眠。且进（一作尽）杯中物，其余皆付天。
[页]卷,册....[5114]452,14
第1943笔
　　　　寄卢少尹（一作卿）　白居易
老诲心不乱，庄戒形太劳。生命既能保，死籍亦可逃。
嘉肴与旨酒，信是腐肠膏。艳声与丽色，真为伐性刀。
补养在积功，如裘集众毛。将欲致千里，可得差一毫。（心不乱，形太劳。至差一毫，皆出老庄及诸道书、仙方、禁诫。）
颜回何为者，簟瓢才自给。肥𬪩不到口，年不登三十。
张苍何为者，染爱浩无际。妾媵填后房，竟寿百余岁。
苍寿有何德，回夭有何辜。谁谓具圣体，不如肥瓠躯。
遂使世俗心，多疑仙道书。寄问卢先生，此理当何如。
[页]卷,册....[5114]452,14
第1944笔
　　　　池上清晨候皇甫郎中　白居易
晚景丽未热，晨飙鲜且凉。池幽绿苹合，霜洁白莲香。
深扫竹间迳，静拂松下床。玉柄鹤翎扇，银甖云母浆。
屏除无俗物，瞻望唯清光。何人拟相访，嬴女从萧郎。
[页]卷,册....[5115]452,14
第1945笔
　　　　咏怀　白居易
我知世无幻，了无干世意。世知我无堪，亦无责我事。
由兹两相忘，因得长自遂。自遂意何如，闲官在闲地。
闲地唯东都，东都少名利。闲官是宾客，宾客无牵累。
嵇康日日懒，毕卓时时醉。酒肆夜深归，僧房日高睡。
形安不劳苦，神泰无忧畏。从官三十年，无如今气味。
鸿虽脱罗弋，鹤尚居禄位。唯此未忘怀，有时犹内愧。
[页]卷,册....[5115]452,14
第1946笔
　　　　北窗三友　白居易
今日北窗下，自问何所为。欣然得三友，三友者为谁。
琴罢辄举酒，酒罢辄吟诗。三友递相引，循环无已时。
一弹惬中心，一咏畅四肢。犹恐中有间，以酒弥缝之。
岂独吾拙好，古人多若斯。嗜诗有渊明，嗜琴有启期。
嗜酒有伯伦，三人皆吾师。或乏儋石储，或穿带索衣。
弦歌复觞咏，乐道知所归。三师去已远，高风不可追。
三友游甚熟，无日不相随。左掷白玉卮，右拂黄金徽。
兴酣不叠纸，走笔操狂词。谁能持此词，为我谢亲知。
纵未以为是，岂以我为非。
[页]卷,册....[5115]452,14
第1947笔
　　　　吟四虽（杂言）　白居易
酒酣后，歌歇时。请君添一酌，听我吟四虽。
年虽老，犹少于韦长史。命虽薄，犹胜于郑长水。
眼虽病，犹[5115]明于徐郎中。家虽贫，犹富于郭庶子。
省躬审分何侥幸，值酒逢歌且欢喜。忘荣知足委天和，亦应得尽生生理。（分司同官中，韦长史绩年七十余。郭庶子求贫苦最甚，徐郎中晦因疾丧明。予为河南尹时，见同年郑俞始受长水县令。因叹四子而成此篇也。）
[页]卷,册....[5116]452,14
第1948笔
　　　　裴侍中晋公以集贤林亭即事诗三十六韵见赠猥蒙征和才拙词繁辄广为五百言以伸酬献　白居易
三江路千里，五湖天一涯。何如集贤第，中有平津池。
池胜主见觉，景新人未知。竹森翠琅玕，水深洞琉璃。
水竹以为质，质立而文随。文之者何人，公来亲指麾。
疏凿出人意，结构得地宜。灵襟一搜索，胜概无遁遗。
因下张沼沚，依高筑阶基。嵩峰见数片，伊水分一支。
南溪修且直，长波碧逶迤。北馆壮复丽，倒影红参差。
东岛号晨光，杲（一作泉）曜迎朝曦。西岭名夕阳，杳暧留落晖。
前有水心亭，动荡架涟漪。后有开阖堂，寒温变天时。
幽泉镜泓澄，怪石山敧危。（以上八所，各具本名。）春葩雪漠漠，（谓杏花岛。）夏果珠离离。（谓樱桃岛。）
主人命方舟，宛在水中坻。亲宾次第至，酒乐前后施。
解缆始登泛，山游仍水嬉。沿洄无滞碍，向背穷幽奇。
瞥过远桥下，飘旋深涧陲。管弦去缥缈，罗绮来霏微。
櫂风逐舞回，梁尘随歌飞。宴余日云暮，醉客未放归。
高声索彩牋，大笑摧金卮。唱和笔走疾，问答杯行迟。
一咏清两耳，一酣畅四肢。主客忘贵贱，不知俱是谁。
客有诗魔者，吟哦不知疲。乞公残纸墨，一扫狂歌词。
维云社稷臣，赫赫文武姿。十授丞相印，五建大将旗。
四朝致勋华，一身冠皋夔。去年才七十，决赴悬车期。
公志不可夺，君恩亦难希（一作违）。从容就中道，俛僶来保厘。
貂蝉虽未脱，鸾皇已不羁。历征今与古，独步无等夷。
陆贾功业少，二疏官秩卑。乘舟范[5116]蠡惧，辟谷留侯饥。
岂若公今日，身安家国肥。羊祜在汉南，空留岘首碑。
柳恽在江南，祗赋汀洲诗。谢安入东山，但说携蛾眉。
山简醉高阳，唯闻倒接䍠。岂如公今日，余力兼有之。
山简醉高阳，唯闻倒接䍠。岂如公今日，余力兼有之。
愿公寿如山，安乐长在兹。愿我比蒲稗，永得相因依。（谢灵运诗云：蒲稗相因依。）
[页]卷,册....[5117]452,14
第1949笔
　　　　　晚归香山寺因咏所怀　白居易
我年日已老，我身日已闲。闲出都门望，但见水与山。
关塞碧岩岩，伊流清潺潺。中有古精舍，轩户无扃关。
岸草歇可藉，迳萝行可攀。朝随浮云出，夕与飞鸟还。
吾道本迂拙，世途多险艰。尝闻嵇吕辈，尤悔生疏顽。
巢悟入箕颍，皓知返商巅（一作颜）。岂唯乐肥遁，聊复祛忧患。
吾亦从此去，终老伊嵩间。
[页]卷,册....[5117]452,14
第1950笔
　　　　张常侍池凉夜闲䜩赠诸公　白居易
竹桥新月上，水岸凉风至。对月五六人，管弦三两事。
留连池上酌，款曲城外意。或啸或讴吟，谁知此闲味。
回看市朝客，矻矻趋名利。朝忙少游宴，夕困多眠睡。
清凉属吾徒，相逢勿辞醉。
[页]卷,册....[5117]452,14
第1951笔
　　　　和皇甫郎中秋晓同登天宫阁言怀六韵　白居易
碧天忽已高，白日犹未短。玲珑晓楼阁，清脆秋丝管。
张翰一杯酣，嵇康终日懒。尘中足忧累，云外多疏散。
病木斧斤遗，冥鸿羁𫄬断。逍遥二三子，永愿为闲伴。
[页]卷,册....[5117]452,14
第1952笔
　　　　送吕漳州　白居易
今朝一壶酒，言送漳州牧。半自要闲游，爱花怜草绿。
花前下鞍马，草上携丝竹。行客饮数杯，主人歌一曲。
端居惜风景，屡出劳僮仆。独醉似无名，借君作题目。
[页]卷,册....[5117]452,14
第1953笔
　　　　短歌曲（一作行）　白居易
世人求富贵，多为奉嗜欲。盛衰不自由，得失常相逐。
问君少年日，苦学将干禄。负笈尘中游，抱书雪前读。
布衾不周体，藜茹（一作茄）才充腹。三（一作四）十登宦途，五十被朝服。
奴温新（一作己）挟纩，马肥初食粟。未敢议欢游，尚为名检束。
耳目聋暗后，堂上调丝竹。牙齿缺落时，盘中堆酒肉。
彼来此已去，外余中不足。少壮与荣华，相避如寒燠。
青云去地远，白日经天速。从古无奈何，短歌听（一作空）一曲。
[页]卷,册....[5118]452,14
第1954笔
　　　　咏怀　白居易
高人乐丘园，中人慕官职。一事尚难成，两途安可得。
遑遑干世者，多苦时命塞。亦有爱闲人，又为穷饿逼。
我今幸双逐，禄仕兼游息。未尝羡荣华，不省劳心力。
妻孥与婢仆，亦免愁衣食。所以吾一家，面无忧喜色。
[页]卷,册....[5118]452,14
第1955笔
　　　　府西亭纳凉归　白居易
避暑府西亭，晚归有闲思。夏浅蝉未多，绿槐阴满地。
带宽衫解领，马稳人拢辔。面上有凉风，眼前无俗事。
路经府门过，落日照官次。牵联缧绁囚，奔走尘埃吏。
低眉悄不语，谁复知兹意。忆得五年前，晚衙时气味。
[页]卷,册....[5118]452,14
第1956笔
　　　　老热　白居易
一饱百情足，一酣万事休。何人不衰老，我老心无忧。
仕者拘职役，农者老田畴。何人不苦热，我热身自由。
卧风北窗下，坐月南池头。脑凉脱乌帽，足热濯清流。
慵发昼高枕，兴来夜泛舟。何乃有余适，祗缘无[5118]过求。
或问诸亲友，乐天是与不。亦无别言语，多道天（一作大）悠悠。
悠悠君不知，此味深且幽。但恐君知后，亦来从我游。
[页]卷,册....[5119]452,14
第1957笔
　　　　新秋喜凉因寄兵部杨侍郎　白居易
外强火未退，中锐金方战。一夕风雨来，炎凉随数变。
徐徐炎景度，稍稍凉飙扇。枕簟忽凄清，巾裳亦轻健。
老夫纳秋候，心体殊安便。睡足一屈伸，搔首摩挲面。
褰帘对池竹，幽寂如僧院。俯观游鱼群，仰数浮云片。
闲忙各有趣，彼此宁相见。昨日闻慕巢，召对延英殿。
[页]卷,册....[5119]452,14
第1958笔
　　　　懒放二首呈刘梦得吴方之　白居易
青衣报平旦，呼我起盥栉。今早天气寒，郎君应不出。
又无宾客至，何以销闲日。已向微阳前，煖酒开诗帙。

朝怜一床日，暮爱一炉火。床暖日高眠，炉温夜深坐。
雀罗门懒出，鹤发头慵裹。除却刘与吴，何人来问我。

[页]卷,册....[5119]452,14
第1959笔
　　　　六十六　白居易
病知心力减，老觉光阴速。五十八归来，今年六十六。
鬓丝千万白，池草八九绿。童稚尽成人，园林半乔木。
看山倚高石，引水穿深竹。虽有潺湲声，至今听未足。
[页]卷,册....[5119]452,14
第1960笔
　　　　三适赠道友　白居易
褐绫袍厚暖，卧盖行坐披。紫毡履宽稳，蹇步颇相宜。
足适已忘履，身适已忘衣。况我心又适，兼忘是与[5119]非。
三适今（一作合）为一，怡怡复熙熙。禅那不动处，混沌未凿时。
此固不可说，为君强言之。
[页]卷,册....[5120]452,14
第1961笔
　　　　洛阳春赠刘李二宾客（齐梁格）　白居易
水南冠盖地，城东桃李园。雪消洛阳堰，春入永通门。
淑景方霭霭，游人稍喧喧。年丰酒浆贱，日晏歌吹繁。
中有老朝客，华发映朱轩。从容三两人，藉草开一尊。
尊前春可惜，身外事勿论。明日期何处，杏花游赵村。（洛城东有赵村，杏花千余树。）
[页]卷,册....[5120]452,14
第1962笔
　　　　寒食　白居易
人老何所乐，乐在归乡国。我归故园来，九度逢寒食。
故园在何处，池馆东城侧。四邻梨花时，二月伊水色。
岂独好风土，仍多旧亲戚。出去恣欢游，归来聊燕息。
有官供禄俸，无事劳心力。但恐优稳多，微躬销不得。
[页]卷,册....[5120]452,14
第1963笔
　　　　和裴令公一日日一年年杂言见赠　白居易
一日日，作老翁。一年年，过春风。
公心不以贵隔我，我散唯将闲伴公。我无才能忝高秩，合是人间闲散物。
公有功德在生民，何因得作自由身。前日魏王潭上宴连夜，今日午桥池头游拂晨。
山客砚前吟待月，野人尊前醉送春。不敢与公闲中争第一，亦应占得第二第三人。
[页]卷,册....[5120]452,14
第1964笔
　　　　题裴晋公女几山刻石诗后（并序。一本此篇无此题，序即题也。）　白居易
　　裴侍中晋公出讨淮西时，过女几山下，刻石题诗。末句云：待平贼垒
　　报天子，莫指仙山示武夫。果如所言，克期平贼，由是淮蔡迄今底宁
　　，殆二十年，人安生业，夫嗟叹不足则咏歌之，故居易作诗二百言，
　　继题公之篇末，欲使采诗者、修史者、后之往来观者，知公之功德本
　　末前后也。
何处画功业，何处题诗篇。麒麟高阁上，女几小山前。
尔后多少时，四朝二十年。贼骨化为土，贼垒犁为田。
一从贼垒平，陈蔡民晏然。骡军成牛户，（蔡寇号骡子军。陈蔡间农骁锐者、人畜牛者，呼为牛户。）鬼火变人烟。
生子已嫁娶，种桑亦丝绵。皆云公之德，欲报无由缘。
公今在何处，守都镇三川。旧宅留永乐，新居开集贤。
公今在（一作作）何官，被衮珥貂蝉。战袍破犹在，髀肉生欲圆。
襟怀转萧洒，气力弥精坚。登山不拄杖，上马能掉鞭。
利泽浸入池，福降升自（一作自升）天。昔号天下将，今称地上仙。
勿追赤松游，勿拍洪崖肩。商山有遗老，可以奉周旋。
[页]卷,册....[5121]453,14
第1965笔
　　　　洛阳有愚叟　白居易
洛阳有愚叟，白黑无分别。浪迹虽似狂，谋身亦不拙。
点检盘中饭，非精亦非粝。点检身上衣，无余亦无[5121]阙。
天时方得所，不寒复不热。体气正调和，不饥仍不渴。
闲将酒壶出，醉向人家歇。野食或烹鲜，寓眠多拥褐。
抱琴荣启乐，荷锸刘伶达。放眼看青山，任头生白发。
不知天地内，更得几年活。从此到终身，尽为闲日月。
第1966笔
　　　　饱食闲坐　白居易
红粒陆浑稻，白鳞伊水鲂。庖童呼我食，饭热鱼鲜香。
箸箸适我口，匙匙充我肠。八珍与五鼎，无复心思量。
扪腹起盥漱，下阶振衣裳。绕庭（一作亭）行数匝，却上簷下床。
箕踞拥裘坐，半身在日旸。可怜饱暖味，谁肯来同尝。
是岁太和八，兵销时渐康。朝庭重经术，草泽搜贤良。
尧舜求理切，夔龙启沃忙。怀才抱智者，无不走遑遑。
唯此不才叟，顽慵恋洛阳。饱食不出门，闲坐不下堂。
子弟多寂寞，僮仆少精光。衣食虽充给，神意不扬扬。
为尔谋则短，为吾谋甚长。
[页]卷,册....[5122]453,14
第1967笔
　　　　闲居自题　白居易
门前有流水，墙上多高树。竹迳绕荷池，萦回百余步。
波闲戏鱼鳖，风静下鸥鹭。寂无城市喧，渺有江湖趣。
吾庐在其上，偃卧朝复暮。洛下安一居，山中亦慵去。
时逢过客爱，问是谁家住。此是白家翁，闭门终老处。
[页]卷,册....[5122]453,14
第1968笔
　　　　览镜喜老　白居易
今朝览明镜，须鬓尽成丝。行年六十四，安得不衰羸。
亲属惜我老，相顾兴叹咨。而我独微笑，此意何人知。
笑罢仍命酒，掩镜捋白髭。尔辈且安坐，从容听我词。
生若不足恋，老亦何足悲。生若苟可恋，老即生[5122]多时。
不老即须夭，不夭即须衰。晚衰胜早夭，此理决不疑。
古人亦有言，浮生七十稀。我今欠六岁，多幸或庶几。
傥得及此限，何羡荣启期。当喜不当叹，更倾酒一卮。
[页]卷,册....[5123]453,14
第1969笔
　　　　风雪中作　白居易
岁暮风动地，夜寒雪连天。老夫何处宿，暖帐温炉前。
两重褐绮衾，一领花葺（一作丛）毡。粥熟呼不起，日高安稳眠。
是时心与身，了无闲事牵。以此度风雪，闲居来六年。
忽思远游客，复想早朝士。蹋冻侵夜行，凌寒未明起。
心为身君父，身为心臣子。不得身自由，皆为心所使。
我心既知足，我身自安止。方寸语形骸，吾应不负尔。
[页]卷,册....[5123]453,14
第1970笔
　　　　对琴酒　白居易
西窗明且暖，晚坐卷书帷。琴匣拂开后，酒瓶添满时。
角尊白螺醆，玉轸黄金徽。未及弹与酌，相对已依依。
泠泠秋泉韵，贮在龙凤池。油油春云心，一杯可致之。
自古有琴酒，得此味者稀。祗因康与籍，及我三心知。
[页]卷,册....[5123]453,14
第1971笔
　　　　雪中晏起偶咏所怀兼呈张常侍韦庶子皇甫郎中（杂言）　白居易
穷阴苍苍雪雰雰，雪深没胫泥埋轮。东家典钱归碍夜，南家贳米出凌晨。
我独何者无此弊，复帐重衾暖若春。怕寒放懒不肯动，日高眠足方频伸。
瓶中有酒炉有炭，瓮中有饭庖有薪。奴温婢饱身晏起，致兹快活良有因。
上无皋陶伯益廊庙材，的不能匡君辅国活生民。下无巢父许由箕颍操，又不能食薇饮水自苦辛。
君不见南山悠悠多白云，又不见西京（一作北阙）浩浩唯红尘。红尘闹热白云冷，好于冷热中间安置身。[5123]
三年徼幸忝洛尹，两任优稳为商宾。非贤非愚非智慧，不贵不富不贱贫。
冉冉老去过六十，腾腾闲来经七春。不知张韦与皇甫，私唤我作何如人。
[页]卷,册....[5124]453,14
第1972笔
　　　　和裴侍中南园静兴见示　白居易
池馆清且幽，高怀亦如此。有时帘动风，尽日桥照水。
静将鹤为伴，闲与云相似。何必学留侯，崎岖觅松子。
[页]卷,册....[5124]453,14
第1973笔
　　　　春寒　白居易
今朝春气寒，自问何所欲。酥煖薤白酒，乳和地黄粥。
岂惟厌馋口，亦可调病腹。助酌有枯鱼，佐餐兼旨蓄。
省躬念前哲，醉饱多惭忸。君不闻靖节先生尊长空，广文先生饭不足。
[页]卷,册....[5124]453,14
第1974笔
　　　　菩提寺上方晚望香山寺寄舒员外　白居易
晚登西宝刹，晴望东精舍。反照转楼台，辉辉似图画。
冰浮水明灭，雪压松偃亚。石阁僧上来，云汀雁飞下。
西京闹于市，东洛闲如社。曾忆旧游无，香山明月夜。
[页]卷,册....[5124]453,14
第1975笔
　　　　二月一日作赠韦七庶子　白居易
园杏红萼坼，庭兰紫芽出。不觉春已深，今朝二月一。
去冬病疮痏，将养遵医术。今春入道场，清净依僧律。
尝闻圣贤语，所慎斋与疾。遂使爱酒人，停杯一百日。
明朝二月二，疾平斋复毕。应须挈一壶，寻花觅韦七。
[页]卷,册....[5124]453,14
第1976笔
　　　　犬鸢[5124]　白居易
晚来天气好，散步中门前。门前何所有，偶睹犬与鸢。
鸢饱凌风飞，犬暖向日眠。腹舒稳贴地，翅凝（去声）高摩天。
上无罗弋忧，下无羁锁牵。见彼物遂性，我亦心适然。
心适复何为，一咏逍遥篇。此仍著于适（一作迹），尚未能忘言。
[页]卷,册....[5125]453,14
第1977笔
　　　　梦刘二十八因诗问之　白居易
昨夜梦梦得，初觉思踟蹰。忽忘来汝郡，犹疑在吴都。
吴都三千里，汝郡二百余。非梦亦不见，近与远何殊。
尚能齐近远，焉用论荣枯。但问寝与食，近日两何如。
病后能吟否，春来曾醉无。楼台与风景，汝又何如苏。
相思一相报，勿复慵为书。
[页]卷,册....[5125]453,14
第1978笔
　　　　闲吟　白居易
贫穷汲汲求衣食，富贵营营役心力。人生不富即贫穷，光阴易过闲难得。
我今幸在穷富间，虽在朝廷不入山。看雪寻花玩风月，洛阳城里七年闲。
[页]卷,册....[5125]453,14
第1979笔
　　　　西行　白居易
衣裘不单薄，车马不羸弱。蔼蔼三月天，闲行亦不恶。
寿安流水馆，硖石青山郭。官道柳阴阴，行宫花漠漠。
常闻俗间语，有钱在处乐。我虽非富人，亦不苦寂寞。
家僮解弦管，骑从携杯杓。时向春风前，歇鞍开一酌。
[页]卷,册....[5125]453,14
第1980笔
　　　　东归　白居易
翩翩平肩舆（一作舁），中有醉老夫。膝上展诗卷，竿头悬酒壶。
食宿无定程，仆马多缓驱。临水歇半日，望山[5125]倾一盂。
藉草坐嵬峨（并上声），攀花行踟蹰。风将景共暖，体与心同舒。
始悟有营者，居家如在途。方知无系者，在道如安居。
前夕宿三堂，（三堂在陕。）今旦游申湖。（申湖在陕。）残春三百里，送我归东都。
[页]卷,册....[5126]453,14
第1981笔
　　　　途中作　白居易
早起上肩舁（一作舆），一杯平旦醉。晚憩下肩舁，一觉残春睡。
身不经营物，心不思量事。但恐绮与里，只如吾气味。
[页]卷,册....[5126]453,14
第1982笔
　　　　小台　白居易
新树低如帐，小台平似掌。六尺白藤床，一茎青竹杖。
风飘竹皮落，苔印鹤迹上。幽境与谁同，闲人自来往。
[页]卷,册....[5126]453,14
第1983笔
　　　　睡后茶兴忆杨同州　白居易
昨晚饮太多，嵬峨（并上声）连宵醉。今朝餐又饱，烂熳移时睡。
睡足摩挲眼，眼前无一事。信脚绕池行，偶然得幽致。
婆娑绿阴树，斑駮青苔地。此处置绳床，傍边洗茶器。
白瓷瓯甚洁，红炉炭方炽。沫下曲尘香，花浮鱼眼沸。
盛来有佳色，咽罢余芳气。不见杨慕巢，谁人知此味。
[页]卷,册....[5126]453,14
第1984笔
　　　　题文集柜　白居易
破柏作书柜，柜牢柏复坚。收贮谁家集，题云白乐天。
我生业文字，自幼及老年。前后七十卷，小大三千篇。
诚知终散失，未忍遽弃捐。自开自锁闭，置在书帷前。
身是邓伯道，世无王仲宣。只应分付女，留与外孙传。
[页]卷,册....[5126]453,14
第1985笔
　　　　旱热二首　白居易
彤云散不雨，赫日吁可畏。端坐犹挥汗，出门岂容易。
忽思公府内，青衫折腰吏。复想驿路中，红尘走马使。
征夫更辛苦，逐客弥憔悴。日入尚趋程，宵分不遑寐。
安知北窗叟，偃卧风飒至。簟拂碧龙鳞，扇摇白鹤翅。
岂唯身所得，兼示心无事。谁言苦热天，元有清凉地。

勃勃旱尘气，炎炎赤日光。飞禽飐将坠，行人渴欲狂。
壮者不耐饥，饥火烧其肠。肥者不禁热，喘急汗如浆。
此时方自悟，老瘦亦何妨。肉轻足健逸，发少头清凉。
薄食不饥渴，端居省衣裳。数匙粱饭冷，一领绡衫香。
持此聊过日，焉知畏景长。

[页]卷,册....[5127]453,14
第1986笔
　　　　偶作二首　白居易
战马春放归，农牛冬歇息。何独徇名人，终身役心力。
来者殊未已，去者不知还。我今悟已晚，六十方退闲。
犹胜不悟者，老死红尘间。

名无高与卑，未得多健羡。事无小与大，已得多厌贱。
如此常自苦，反此或自安。此理知甚易，此道行甚难。
勿信人虚语，君当事上看。

[页]卷,册....[5127]453,14
第1987笔
　　　　池上作（西溪、南潭，皆池中胜地也。）　白居易
西溪风生竹森森，南潭萍开水沈沈。丛翠万竿湘岸色，空碧一泊松江心。
浦派萦回误远近，桥岛向背迷窥临。澄澜方丈若万顷，倒影咫尺如千寻。
泛然独游邈然坐，坐念行心思古今。菟裘不闻有泉沼，西河亦恐无云林。
岂如白翁退老地，树高竹密池塘深。华亭双鹤白矫矫，太湖四石青岑岑。
眼前尽日更无客，膝[5127]上此时唯有琴。洛阳冠盖自相索，谁肯来此同抽簪。
[页]卷,册....[5128]453,14
第1988笔
　　　　何处堪避暑　白居易
何处堪避暑，林间背日楼。何处好追凉，池上随风舟。
日高饥始食，食竟饱还游。游罢睡一觉，觉来茶一瓯。
眼明见青山，耳醒闻碧流。脱袜闲濯足，解巾快搔头。
如此来几时，已过六七秋。从心至百骸，无一不自由。
拙退是其分，荣耀非所求。虽被世间笑，终无身外忧。
此语君莫怪，静思吾亦愁。如何三伏月，杨尹谪虔州。
[页]卷,册....[5128]453,14
第1989笔
　　　　诏下　白居易
昨日诏下去罪人，今日诏下得贤臣。进退者谁非我事，世间宠辱常纷纷。
我心与世两相忘，时事虽闻如不闻。但喜今年饱饭吃，洛阳禾稼如秋云。
更倾一尊歌一曲，不独忘世兼忘身。
[页]卷,册....[5128]453,14
第1990笔
　　　　七月一日作　白居易
七月一日天，秋生履道里。闲居见清景，高兴从此始。
林间暑雨歇，池上凉风起。桥竹碧鲜鲜，岸莎青靡靡。
苍然古磐石，清浅平流水。何言中门前，便是深山里。
双僮侍坐卧，一杖扶行止。饥闻麻粥香，渴觉云汤美。（胡麻粥，云母汤。）
平生所好物，今日多在此。此外更何思，市朝心已矣。
[页]卷,册....[5128]453,14
第1991笔
　　　　开襟　白居易
开襟何处好，竹下池边地。余热体犹烦，早凉风有味。
黄萎槐蕊结，红破莲芳（一作房）坠。无奈每年秋，先来入衰思。
[页]卷,册....[5128]453,14
第1992笔
　　　　自宾客迁太子少傅分司　白居易
头上渐无发，耳间新有毫。形容逐日老，官秩随年高。
优饶又加俸，闲稳仍分曹。饮食免藜藿，居处非蓬蒿。
何言家尚贫，银榼提绿醪。勿谓身未贵，金章照紫袍。
诚合知止足，岂宜更贪饕。默默（一作然）心自问，于国有何劳。
[页]卷,册....[5129]453,14
第1993笔
　　　　自在　白居易
杲杲冬日光，明暖真可爱。移榻向阳坐，拥裘仍解带。
小奴搥我足，小婢搔我背。自问我为谁，胡然独安泰。
安泰良有以，与君论梗概。心了事未了，饥寒迫于外。
事了心未了，念虑煎于内。我今实多幸，事与心和会。
内外及中间，了然无一碍。所以日阳中，向君言自在。
[页]卷,册....[5129]453,14
第1994笔
　　　　咏史（九年十一月作）　白居易
秦磨利刀斩李斯，齐烧沸鼎烹郦其。可怜黄绮入商洛，闲卧白云歌紫芝。
彼为葅醢机上尽，此为鸾皇天外飞。去者逍遥来者死，乃知祸福非天为。
[页]卷,册....[5129]453,14
第1995笔
　　　　因梦有悟（一作寤）　白居易
交友沦殁尽，悠悠劳梦思。平生所厚者，昨夜梦见之。
梦中几许事，枕上无多时。款曲数杯酒，从容一局棋。（棋酒皆梦中所见事。）
初见（一作是）韦尚书（弘景），金紫何辉辉。中遇李侍郎（建），笑言甚怡怡。
终为崔常侍（玄亮），意色苦依依。一夕三改变，梦心不惊疑。
此事人尽怪，此理谁得知。我粗知此理，闻于竺乾师。
识行妄分别，智隐迷是非。若转识为智，菩提其庶几。
[页]卷,册....[5129]453,14
第1996笔
　　　　春游　白居易
上马临出门，出门复逡巡。回头问妻子，应怪春游频。
诚知春游频，其奈老大身。朱颜去复去，白发新更新。
请君屈十指，为我数交亲。大限年（一作言）百岁，几人及七旬。
我今六十五，走若下阪轮。假使得七十，祗有五度春。
逢春不游乐，但恐是痴人。
[页]卷,册....[5130]453,14
第1997笔
　　　　题天竺南院赠闲元旻清四上人　白居易
杂芳涧草合，繁绿岩树新。山深景候晚，四月有余春。
竹寺过微雨，石迳无纤尘。白衣一居士，方袍四道人。
地是佛国土，人非俗交亲。城中山下别，相送亦殷勤。
[页]卷,册....[5130]453,14
第1998笔
　　　　哭师皋　白居易
南康丹旐引魂回，洛阳篮舁送葬来。北邙原边尹村（一作草树）畔，月苦烟愁夜过半。
妻孥兄弟号一声，十二人肠一时断。往者何人送者谁，乐天哭别师皋时。
平生分义向人尽，今日哀冤唯我知。我知何盆徒垂泪，篮舆回竿马回辔。
何日重闻扫市歌，谁家收得琵琶伎。（师皋醉后善歌扫市词，又有小妓工琵琶，不知今落何处。）萧萧风树白杨影，苍苍露草青蒿气。
更就坟前哭一声，与君此别终天地。
[页]卷,册....[5130]453,14
第1999笔
　　　　隐几赠客　白居易
宦情本淡薄，年貌又老丑。紫绶与金章，于予亦何有。
有时独（一作犹）隐几，答（音塔）然无所偶。卧枕一卷书，起尝一杯酒。
书将引昏睡，酒用扶衰朽。客到忽已酣，脱巾坐搔首。
疏顽倚老病，容恕惭交友。忽思庄生言，亦拟鞭其后。
[页]卷,册....[5130]453,14
第2000笔
　　　　夏日作　白居易
葛衣疏且单，纱帽轻复宽。一衣与一帽，可以过炎天。
止于便吾体，何必被罗纨。宿雨林笋嫩，晨露园葵鲜。
烹葵炮嫩笋，可以备朝餐。止于适吾口，何必饫腥膻。
饭讫盥漱已，扪腹方果然。婆娑庭前步，安稳窗下眠。
外养物不费，内归心不烦。不费用难尽，不烦神易安。
庶几无夭阏，得以终天年。
[页]卷,册....[5131]453,14
第2001笔
　　　　晚凉偶咏　白居易
日下西墙西，风来北窗北。中有逐凉人，单床独栖息。
飘萧过云雨，摇曳归飞翼。新叶多好阴，初筠有佳色。
幽深小池馆，优稳闲官职。不爱勿复论，爱亦不易得。
[页]卷,册....[5131]453,14
第2002笔
　　　　酬牛相公宫城早秋寓言见示兼呈梦得（时梦得有疾）　白居易
七月中气后，金与火交争。一闻白雪唱，暑退清风生。
碧树未摇落，寒蝉始悲鸣。夜凉枕簟滑，秋燥衣巾轻。
疏受老慵出，刘桢疾未平。何人伴公醉，新月上宫城。
[页]卷,册....[5131]453,14
第2003笔
　　　　小台晚坐忆梦得　白居易
汲泉洒小台，台上无纤埃。解带面西坐，轻襟随风开。
晚凉闲兴动，忆同倾一杯。月明候柴户，藜杖何时来。
[页]卷,册....[5131]453,14
第2004笔
　　　　种桃歌　白居易
食桃种其核，一年核生芽。二年长枝叶，三年桃有花。
忆昨五六岁，灼灼盛芬华。迨兹八九载，有减而无加。
去春已稀少，今春渐无多。明年后年后，芳意当如何。
命酒树下饮，停杯拾余葩。因桃忽自感，悲咤成[5131]狂歌。
[页]卷,册....[5132]453,14
第2005笔
　　　　狂言示诸姪　白居易
世欺不识字，我忝攻文笔。世欺不得官，我忝居班秩。
人老多病苦，我今幸无疾。人老多忧累，我今婚嫁毕。
心安不移转，身泰无牵率。所以十年来，形神闲且逸。
况当垂老岁，所要无多物。一裘煖过冬，一饭饱终日。
勿言舍宅小，不过寝一室。何用鞍马多，不能骑两匹。
如我优幸身，人中十有七。如我知足心，人中百无一。
傍观愚亦见，当己贤多失。不敢论他人，狂言示诸姪。
[页]卷,册....[5132]453,14
第2006笔
　　　　偶以拙诗数首寄呈裴少尹侍郎蒙以盛制四篇一时酬和重投长句美而谢之　白居易
投君之文甚荒芜，数篇价直一束刍。报我之章何璀璨，累累四贯骊龙珠。
毛诗三百篇后得，文选六十卷中无。一麋丽龟绝报赛，五鹿连柱难支梧。
高兴独因秋日尽，清吟多与好风俱。银钩金错两殊重，宜上屏风张座隅。
[页]卷,册....[5132]453,14
第2007笔
　　　　六年冬暮赠崔常侍晦叔（时为河南尹）　白居易
鬓毛霜一色，光景水争流。易过唯冬日，难销是老愁。
香开绿蚁酒，煖拥褐绫裘。已共崔君约，尊前倒即休。
[页]卷,册....[5133]454,14
第2008笔
　　　　戏招诸客　白居易
黄醅绿醑迎冬熟，绛帐红炉逐夜开。谁道洛中多逸客，不将书唤不曾来。
[页]卷,册....[5133]454,14
第2009笔
　　　　十二月二十三日作兼呈晦叔　白居易
案头历日虽未尽，向后唯残六七行。床下酒瓶虽不满，犹应醉得两三场。
病身不许依年老，拙宦虚教逐日忙。闻健偷闲且勤（一作欢）饮，一杯之外莫思量。
[页]卷,册....[5133]454,14
第2010笔
　　　　七年元日对酒五首　白居易
庆吊经过懒，逢迎跪拜迟。不因时节日，岂觉此身羸（一作时衰）。

众老忧添岁，余衰喜入春。年开第七秩，屈指几多人。

三杯蓝尾酒，一楪胶牙饧。除却崔常侍，无人共我争。[5133]

今朝吴与洛，相忆一欣然。梦得君知否，俱过本命年。（余与苏州刘郎中同壬子岁，今年六十二。）

同岁崔何在，同年杜又无。（余与吏部崔相公甲子同岁，与循州杜相公及第同年。秋、冬，二人俱逝。）应无藏避处，只有且欢娱。

[页]卷,册....[5134]454,14
第2011笔
　　　　七年春题府厅　白居易
潦倒守三川，因循涉四年。推诚废钩距，示耻用蒲鞭。
以此称公事，将何销俸钱。虽非好官职，岁久亦妨贤。
[页]卷,册....[5134]454,14
第2012笔
　　　　早春醉吟寄太原令狐相公苏州刘郎中　白居易
雪夜闲游多秉烛，花时暂出亦提壶。别来少遇新诗敌，老去难逢旧饮徒。
大振威名降北虏，勤行惠化活东吴。不知歌酒腾腾兴，得似河南醉尹无。
[页]卷,册....[5134]454,14
第2013笔
　　　　洛下送牛相公出镇淮南　白居易
北阙至东京，风光十六程。坐移丞相阁，春入广陵城。
红旆拥双节，白须无一茎。万人开路看，百吏立班迎。
阃外君弥重，尊前我亦荣。何须身自得，将相是门生。（元和初，牛相公应制策登第三等。予为翰林考核官。）
[页]卷,册....[5134]454,14
第2014笔
　　　　筝　白居易
云髻飘萧绿，花颜旖旎红。双眸剪秋水，十指剥春葱。
楚艳为门阀，秦声是女工。甲明银玓𬍛，柱触玉玲珑。
猿苦啼嫌月，莺（一作鸾）娇语屏（一作泥）风。移愁来手底，送恨入弦中。
赵瑟清（一作情）相似，胡琴闹（一作调）不同。慢弹回断雁，急奏转飞蓬。
霜珮锵还委，冰泉咽复通。珠联千拍碎，刀截一声终。
倚丽精神定，矜能意[5134]态融。歇时情不断，休去思无穷。
灯下青春夜（一作清歌夜），尊前白首翁。且听应得在，老耳未多聋。
[页]卷,册....[5135]454,14
第2015笔
　　　　洛中春游呈诸亲友　白居易
莫叹年将暮，须怜岁又新。府中三遇腊，洛下五逢春。
春树花珠颗，春塘水曲尘。春娃无气力，春马有精神。（咏春游一时之态。）
并辔鞭徐动，连盘酒慢巡。经过旧邻里，追逐好交亲。
笑语销闲日，酣歌送老身。一生欢乐事，亦不少于人。
[页]卷,册....[5135]454,14
第2016笔
　　　　酬舒三员外见赠长句　白居易
自请假来多少日，五旬光景似须臾。已判到老为狂客，不分当春作病夫。
杨柳花飘新白雪，樱桃子缀小红珠。头风不敢多多饮，能酌三分相劝无。
[页]卷,册....[5135]454,14
第2017笔
　　　　将归一绝　白居易
欲去公门返野扉，预思泉竹已依依。更怜家酝迎春熟，一瓮醍醐待我归。
[页]卷,册....[5135]454,14
第2018笔
　　　　罢府归旧居（自此后重授宾客归履道宅作）　白居易
陋巷乘篮入，朱门挂印回。腰间抛组绶，缨上拂尘埃。
屈曲闲池沼，无非手自开。青苍好竹树，亦是眼看栽。
石片抬琴匣，松枝阁酒杯。此生终老处，昨日却归来。
[页]卷,册....[5135]454,14
第2019笔
　　　　睡觉偶吟　白居易
官初罢后归来夜，天欲明前睡觉时。起坐思量更无事，身心安乐复谁知。
[页]卷,册....[5135]454,14
第2020笔
　　　　问支琴石[5135]　白居易
疑因星陨空中落，叹被泥埋涧底沈。天上定应胜地上，支机未必及支琴。
提携拂拭知恩否，虽不能言合有心。
[页]卷,册....[5136]454,14
第2021笔
　　　　自喜　白居易
身慵难勉强，性拙易迟回。布被辰时起，柴门午后开。
忙驱能者去，闲逐钝人来。自喜谁能会，无才胜有才。
[页]卷,册....[5136]454,14
第2022笔
　　　　裴常侍以题蔷薇架十八韵见示因广为三十韵以和之　白居易
托质依高架，攒花对小堂。晚开春去后，独秀院中央。
霁景朱明早，芳时白昼长。秾因天与色，丽共日争光。
剪碧排千萼，研朱染万房。烟条涂石绿，粉蕊扑雌（一作雄）黄。
根动彤云涌，枝摇赤羽翔。九微灯炫转，七宝帐荧煌。
淑气熏行径，清阴接步廊。照梁迷藻棁，耀壁变雕墙。
烂若丛然火，殷于叶得霜。臙脂含脸笑，苏合裛衣香。
浃洽濡晨露，玲珑漏夕阳。合罗排勘缬，醉晕浅深妆。
乍见疑回面，遥看误断肠。风朝舞飞燕，雨夜泣萧娘。
桃李惭无语，芝兰让不芳。山榴何细碎，石竹苦寻常。
蕙惨偎栏避，莲羞映浦藏。怯教蕉叶战，妒得柳花狂。
岂可轻嘲咏，应须痛比方。画屏风自展，绣繖盖谁张。
翠锦挑成字，丹砂印著行。猩猩凝血点，瑟瑟蹙金匡。
散乱萎红片，尖纤嫩紫芒。触僧飘毳褐，留妓冒罗裳。
寡和阳春曲，多情骑省郎。缘夸美颜色，引出好文章。
东顾辞仁里，（语曰：里仁为美，又裴君所居名仁和里。）西归入帝乡。假如君爱杀，留著莫移将。（裴君题诗之次。而常侍诏到，唱和未竟。而轩骑西归，故云。）
[页]卷,册....[5136]454,14
第2023笔
　　　　感旧诗卷[5136]　白居易
夜深吟罢一长吁，老泪灯前湿白须。二十年前旧诗卷，十人酬和九人无。
[页]卷,册....[5137]454,14
第2024笔
　　　　酬李二十侍郎　白居易
笋老兰长花渐稀，衰翁相对惜芳菲。残莺著雨慵休啭，落絮无风凝不飞。
行掇木芽供野食，坐牵萝蔓挂朝衣。十年分手今同醉，醉未如泥莫道归。
[页]卷,册....[5137]454,14
第2025笔
　　　　和梦得（梦得来诗云：谩读图书四十车，年年为郡老天涯。一生不得文章力，百口空为饱暖家。）　白居易
纶阁沈沈无宠命，苏台籍籍有能声。岂唯不得清文力，但恐空传冗吏名。
郎署回翔何水部，江湖留滞谢宣城。所嗟非独君如此，自古才难共命争。
[页]卷,册....[5137]454,14
第2026笔
　　　　赠草堂宗密上人　白居易
吾师道与佛相应，念念无为法法能。口藏宣传十二（一作五）部，心台（一作传）照耀百千灯。
尽离文字非中道，长住虚空是小乘。少有人知菩萨行，世间只是重高僧。
[页]卷,册....[5137]454,14
第2027笔
　　　　喜照密闲实四上人见过　白居易
紫袍（一作衫）朝士白髯翁，与俗乖疏与道通。官秩三回分洛下，交游一半在僧中。
臭〔帤〕（帑）世界终须出，香火因缘久愿同。斋后将何充供养，西轩泉石北窗风。
[页]卷,册....[5137]454,14
第2028笔
　　　　赠皇甫六张十五李二十三宾客　白居易
昨日三川新罢守，今年四皓尽分司。幸陪散秩闲居日，好是登山临水时。
家未苦贫常酝酒，身虽衰病尚吟诗。龙门泉石香山月，早晚同游报一期。
[页]卷,册....[5137]454,14
第2029笔
　　　　微之敦诗晦叔相次长逝岿然自伤因成二绝　白居易
并失鹓鸾侣，空留麋鹿身。只应嵩洛下，长作独游人。

长夜君先去，残年我几何。秋风满衫泪，泉下故人多。

[页]卷,册....[5138]454,14
第2030笔
　　　　池上闲咏　白居易
青莎台上起书楼，绿藻潭中系钓舟。日晚爱行深竹（一作径）里，月明多上（一作在）小桥头。
暂尝新酒还成醉，亦出中门便当游。一部清商聊送老，白须萧飒管弦秋。
[页]卷,册....[5138]454,14
第2031笔
　　　　凉风叹　白居易
昨夜凉风又飒然，萤飘叶坠卧床前。逢秋莫叹须知分，已过潘安三十年。
[页]卷,册....[5138]454,14
第2032笔
　　　　和高仆射罢节度让尚书授少保分司喜遂游山水之作　白居易
暂辞八座罢双旌，便作登山临水行。能以忠贞酬重任，不将富贵碍高情。
朱门出去簪缨从，绛帐归来歌吹迎。鞍辔闹装光满马，何人信道是书生。
[页]卷,册....[5138]454,14
第2033笔
　　　　送考功崔郎中赴阙　白居易
称意新官又少年，秋凉身健好朝天。青云上了无多路，却要徐驱稳著鞭。
[页]卷,册....[5138]454,14
第2034笔
　　　　重修香山寺毕题二十二韵以纪之　白居易
阙塞龙门口，祇园鹫岭头。曾随减劫坏，今遇胜缘修。
再莹新金刹，重装旧石楼。病僧皆引起，忙客亦淹留。
四望穷沙界，孤标出赡州。地图铺洛邑，天柱倚崧（一作松）丘。
两面苍苍岸，中心瑟瑟流。波翻八滩雪，[5138]堰护一潭油。
台殿朝弥丽，房廊夜更幽。千花高下塔，一叶往来舟。
岫合云初吐，林开雾半收。静闻樵子语，远听棹郎讴。
官散殊无事，身闲甚自由。吟来携笔砚，宿去抱衾裯。
霁月当窗（一作轩）白，凉风满簟秋。烟香封药灶，泉冷洗茶瓯。
南祖心应学，西方社可投。先宜知止足，次要悟浮休。
觉路随方乐，迷涂到老愁。须除爱名障，莫作恋家囚。
便合穷年住，何言竟日游。可怜终老地，此是我菟裘。
[页]卷,册....[5139]454,14
第2035笔
　　　　送杨八给事赴常州　白居易
无嗟别青琐，且喜拥朱轮。五十得三品，百千无一人。
须勤念黎庶，莫苦忆交亲。此外无过醉，毗陵何限春。
[页]卷,册....[5139]454,14
第2036笔
　　　　闻歌者唱微之诗　白居易
新诗绝笔声名歇，旧卷生尘箧笥深。时向歌中闻一句，未容倾耳已伤心。
[页]卷,册....[5139]454,14
第2037笔
　　　　醉送李二十常侍赴镇浙东　白居易
靖安客舍花枝下，共脱青衫典浊醪。今日洛桥还醉别，金杯翻污麒麟袍。
喧阗夙驾君脂辖，酩酊离筵我藉糟。好去商山紫芝伴，珊瑚鞭动马头高。
[页]卷,册....[5139]454,14
第2038笔
　　　　醉别程秀才　白居易
五度龙门点额回，却缘多艺复多才。贫泥客路黏难出，愁锁乡心掣不开。
何必更游京国去，不如且入醉乡来。吴弦楚调潇湘弄，为我殷勤送一杯。（程生善琴，尤能沈湘曲。）
[页]卷,册....[5139]454,14
第2039笔
　　　　自咏[5139]　白居易
白衣居士紫芝仙，半醉行歌半坐禅。今日维摩兼饮酒，当时绮季不请（平声）钱。
等闲池上留宾客，随事灯前有管弦。但问此身销得否，分司气味不论年。
[页]卷,册....[5140]454,14
第2040笔
　　　　把酒思闲事二首　白居易
把酒思闲事，春愁谁最深。乞钱羁客面，落第举人心。
月下低眉立，灯前抱膝吟。凭君劝一醉，胜与万黄金。

把酒思闲事，春娇何处多。试鞍新白马，弄镜小青娥。
掌上初教舞，花前欲按歌。凭君劝一醉，劝了问如何。

[页]卷,册....[5140]454,14
第2041笔
　　　　衰荷　白居易
白露凋花花不残，凉风吹叶叶初干。无人解爱萧条境，更绕衰丛一匝看。
[页]卷,册....[5140]454,14
第2042笔
　　　　池上送考功崔郎中兼别房窦二妓　白居易
文昌列宿征还日，洛浦行云放散时。鹓鹭上天花逐水，无因（一作由）再会白家池。
[页]卷,册....[5140]454,14
第2043笔
　　　　自问　白居易
依仁台废悲风晚，履信池荒宿草春。（晦叔亭台在依仁，微之池馆在履信。）自问老身骑马出，洛阳城里觅何人。
[页]卷,册....[5140]454,14
第2044笔
　　　　送陈许高仆射赴镇　白居易
敦诗说礼中军师，重士轻财大丈夫。常与师徒同苦乐，不教亲故隔荣枯。
花钿坐绕黄金印，丝管（一作竹）行随白玉壶。商皓老狂唯爱醉，时时能寄酒钱无。
[页]卷,册....[5140]454,14
第2045笔
　　　　青毡帐二十韵　白居易
合聚千羊（一作年）毳，施张百子弮。（司马迁书云张空弮。）骨盘边柳健，色染塞蓝鲜。
北制因戎刱，南移逐虏迁。汰（音闼）风吹不动，御雨湿弥坚。
有顶中央耸，无隅四向圆。傍通门豁尔，内密气温然。
远别关山外，初安庭户前。影孤明月夜，价重苦寒年。
软煖围毡毯，鎗𪭢束管弦。最宜霜后地，偏称雪中天。
侧置低歌座，平铺小舞筵。闲多揭帘入，醉便拥袍眠。
铁檠（去声）移灯背，银囊带火悬。深藏晓兰焰，暗贮宿香烟。
兽炭休亲近，狐裘可弃捐。砚温融冻墨，瓶煖变春泉。
蕙帐徒招隐，茅庵浪坐禅。贫僧应叹羡，寒士定留连。
宾客于中接，儿孙向后传。王家夸旧物，未及此青毡。（王子敬语偷儿云。青毡我家旧物。）
[页]卷,册....[5141]454,14
第2046笔
　　　　答梦得秋日书怀见寄　白居易
幸免非常病，甘当本分衰。眼昏灯最觉，腰瘦带先知。
树叶霜红日，髭须雪白时。悲愁缘欲老，老过却无悲。
[页]卷,册....[5141]454,14
第2047笔
　　　　同诸客题于家公主旧宅　白居易
平阳旧宅少人游，应是游人到即愁。布（一作春）谷鸟啼桃李院，络丝虫怨凤皇楼。
台倾滑石犹残砌，帘断珍珠不满钩。闻道至今萧史在，髭须雪白向明（一作韶）州。
[页]卷,册....[5141]454,14
第2048笔
　　　　答梦得八月十五日夜玩月见寄　白居易
南国碧云客，东京白首翁。松江初有（一作上）月，伊水正无风。
远思两乡断，清光千里同。不知娃馆上，何似石楼中。（其夜，余在龙门石楼上望月。）
[页]卷,册....[5141]454,14
第2049笔
　　　　初冬早起寄梦得　白居易
起戴乌纱帽，行披白布裘。炉温先煖酒，手冷未梳头。
早起（一作景）烟霜白，初寒鸟雀愁。诗成遣谁和，还是寄苏州。
[页]卷,册....[5142]454,14
第2050笔
　　　　秋夜听高调凉州　白居易
楼上金风声渐紧，月中银字韵初调。促张弦柱吹高管，一曲凉州入泬寥。
[页]卷,册....[5142]454,14
第2051笔
　　　　香山寺二绝　白居易
空山寂静老夫闲，伴鸟随云往复还。家酝满瓶书满架，半移生计入香山。

爱风岩上攀松盖，恋月潭边坐石（一作住日）棱。且共云泉结缘境，他生当作此山僧。

[页]卷,册....[5142]454,14
第2052笔
　　　　送舒著作重授省郎赴阙　白居易
三岁相依在洛都，游花宴月饱欢娱。惜别笙歌多怨咽，愿留轩盖少踟蹰。
剑磨光彩依前出，鹏举风云逐后驱。从此求闲应不得，更能重醉白家无。
[页]卷,册....[5142]454,14
第2053笔
　　　　同诸客嘲雪中马上妓　白居易
珊瑚鞭亸马踟蹰，引手低蛾索一盂。腰为逆风成弱柳，面因冲冷作凝酥。
银篦稳𥮾（去声）乌罗帽，花襜宜乘叱拨驹。雪里君看何所似，王昭君妹写真图。
[页]卷,册....[5142]454,14
第2054笔
　　　　喜刘苏州恩赐金紫遥〔想〕（相）贺宴以诗庆之　白居易
海内姑苏太守贤，恩加章绶岂徒然。贺宾喜色欺杯酒，醉妓欢声遏管弦。
鱼珮葺鳞光照地，鹘衔瑞带势[5142]冲天。莫嫌鬓上些些白，金紫由来称长年。
[页]卷,册....[5143]454,14
第2055笔
　　　　蓝田刘明府携酌（一作酎）相过与皇甫郎中卯时同饮醉后赠之　白居易
腊月九日煖寒客，卯时十分空腹杯。玄晏舞狂乌帽落，蓝田醉倒玉山颓。
貌偷花色老暂去，歌蹋柳枝春暗来。不为刘家贤圣物，愁翁笑口大难开。
[页]卷,册....[5143]454,14
第2056笔
　　　　刘苏州以华亭一鹤远寄以诗谢之　白居易
老鹤风姿异，衰翁诗思深。素毛如我鬓，丹顶似君心。
松际雪相映，鸡群尘不侵。殷勤远来意，一只重千金。
[页]卷,册....[5143]454,14
第2057笔
　　　　早春忆苏州寄梦得　白居易
吴苑四时风景好，就中偏好是春天。霞光曙后殷于火，水色晴来嫩似烟。
士女笙歌宜月下，使君金紫称花前。诚知欢乐堪留恋，其奈离乡已四年。
[页]卷,册....[5143]454,14
第2058笔
　　　　尝新酒忆晦叔二首　白居易
尊里看无色，杯中动有光。自君抛我去，此物共谁尝。

世上强欺弱，人间醉胜醒。自君抛我去，此语更谁听。

[页]卷,册....[5143]454,14
第2059笔
　　　　负春　白居易
病来道士教调气，老去山僧劝坐禅。孤负春风杨柳曲，去年断酒到今年。
[页]卷,册....[5143]454,14
第2060笔
　　　　池上闲吟二首[5143]　白居易
高卧闲行自在身，池边六见柳条新。幸逢尧舜无为日，得作羲皇向上人。
四皓再除犹且健，三州罢守未全贫。莫愁客到无供给，家酝香浓野菜春。

非庄非宅非兰若，竹树池亭十亩余。非道非僧非俗吏，褐裘乌帽闭门居。
梦游信意宁殊蝶，心乐身闲便是鱼。虽未定知生与死，其间胜负两何如。

[页]卷,册....[5144]454,14
第2061笔
　　　　早春招张宾客　白居易
久雨初晴天气新，风烟草树尽欣欣。虽当冷落衰残日，还有阳和暖活身。
池色溶溶蓝染水，花光燄燄火烧春。商山老伴相收拾，不用随他年少人。
[页]卷,册....[5144]454,14
第2062笔
　　　　营闲事　白居易
自笑营闲事，从朝到日斜。浇畦引泉脉，扫径避兰芽。
暖变墙衣色，晴催木笔花。桃根知酒渴，晚送一瓯茶。
[页]卷,册....[5144]454,14
第2063笔
　　　　感春　白居易
老思不禁春，风光照眼新。花房红鸟觜，池浪碧鱼鳞。
倚櫂谁为伴，持杯自问身。心情多少在，六十二三人。
[页]卷,册....[5144]454,14
第2064笔
　　　　春池上戏赠李郎中　白居易
满池春水何人爱，唯我回看指似君。直似挼蓝新汁色，与君南宅染罗裙。
[页]卷,册....[5144]454,14
第2065笔
　　　　玩半开花赠皇甫郎中（八年寒食日池东小楼上作）[5144]　白居易
勿讶春来晚，无嫌花发迟。人怜全盛日，我爱半开时。
紫蜡黏为蒂，红苏点作蕤。成都新夹缬，梁汉碎臙脂。
树杪真珠颗，墙头小女儿。浅深妆駮落，高下火参差。
蝶戏争香朵，莺啼选稳枝。好教郎作伴，合共酒相随。
醉玩无胜此，狂嘲更让谁。犹残少年兴，不似（一作未是）老人诗。
西日凭轻照，东风莫杀（去声）吹。明朝应烂熳，后夜更（一作即）离披。
林下遥相忆，尊前暗有期。衔杯嚼蕊思，唯我与君知。
[页]卷,册....[5145]454,14
第2066笔
　　　　池边　白居易
柳老香丝宛，荷新钿扇圆。残春深树里，斜日小楼前。
醉遣收杯杓，闲听理管弦。池边更无事，看补采莲船。
[页]卷,册....[5145]454,14
第2067笔
　　　　家酿新熟每尝辄醉妻姪等劝令少饮因成长句以谕之　白居易
君应怪我朝朝饮，不说向君君不知。身上幸无疼痛处，瓮头正是撇尝时。
刘妻劝谏夫休醉，王姪分疏叔不痴。六十三翁头雪白，假如醒黠欲何为。
[页]卷,册....[5145]454,14
第2068笔
　　　　送常秀才下第东归　白居易
东归多旅恨，西上少知音。寒食看花眼，春风落日心。
百忧当二月，一醉直千金。到处公卿席，无辞酒醆深。
[页]卷,册....[5145]454,14
第2069笔
　　　　且游　白居易
手里一杯满，心中百事休。春应唯仰醉，老更不禁愁。
弄水回船尾，寻花信马头。眼看筋力减，游得且须游。
[页]卷,册....[5145]454,14
第2070笔
　　　　题王家庄临水柳亭　白居易
弱柳绿堤种，虚亭压水开。条疑逐风去，波欲上阶来。
翠羽偷鱼入，红腰学舞回。春愁正无绪，争不尽残杯。
[页]卷,册....[5146]454,14
第2071笔
　　　　题令狐家木兰花　白居易
腻如玉指涂朱粉，光似金刀剪紫霞。从此时时春梦里，应添一树女郎花。
[页]卷,册....[5146]454,14
第2072笔
　　　　拜表回闲游　白居易
玉珮金章紫花绶，纻衫藤带白纶巾。晨兴拜表称朝士，晚出游山作野人。
达磨传心令息念，玄元留意遣同尘。八关净戒斋销日，一曲狂歌醉送春。
酒肆法堂方丈室，其间岂是两般身。
[页]卷,册....[5146]454,14
第2073笔
　　　　西街渠中种莲叠石颇有幽致偶题小楼　白居易
朱槛低墙上，清流小阁前。雇人栽菡萏，买石造潺湲。
影落江心月，声移谷口泉。闲看卷帘坐，醉听掩窗眠。
路笑淘官水，家愁费料钱。是非君莫问，一对一翛然。
[页]卷,册....[5146]454,14
第2074笔
　　　　晚春闲居杨工部寄诗杨常州寄茶同到因以长句答之　白居易
宿酲寂寞眠初起，春意阑珊日又斜。劝我加餐因早笋，恨人休醉是残花。
闲吟工部新来句，渴饮毗陵远到茶。兄弟东西官职冷，门前车马向谁家。
[页]卷,册....[5146]454,14
第2075笔
　　　　玉泉寺南三里涧下多深红踯躅繁艳殊常感惜题诗以示游者　白居易
玉泉南涧花奇怪，不似花丛似火堆。今日多情唯我到，每年无故为谁开。
宁辞辛苦行三里，更与留连饮[5146]两杯。犹有一般辜负事，不将歌舞管弦来。
[页]卷,册....[5147]454,14
第2076笔
　　　　早服云母散　白居易
晓服云英漱井华，寥然身若在烟霞。药销日晏三匙饭，酒渴春深一　茶。
每夜坐禅观水月，有时行醉玩风花。净名事理人难解，身不出家心出家。
[页]卷,册....[5147]454,14
第2077笔
　　　　三月晦日（一下又有日字）晚闻鸟声　白居易
晚来林鸟语殷勤，似惜风光说向人。遣脱破袍劳报煖，催沽美酒敢辞贫。
声声劝醉应须醉，一岁唯残半日春。
[页]卷,册....[5147]454,14
第2078笔
　　　　早夏游平原回　白居易
夏早日初长，南风草木香。肩舆颇平稳，涧路甚清凉。
紫蕨行看采，青梅旋摘尝。疗饥兼解渴，一醆冷云浆。
[页]卷,册....[5147]454,14
第2079笔
　　　　宿天竺寺回　白居易
野寺经三宿，都城复一还。家仍念婚嫁，身尚系官（一作朝）班。
萧洒秋临水，沈吟晚下山。长闲犹未得，逐日且偷闲。
[页]卷,册....[5147]454,14
第2080笔
　　　　侍中晋公欲到东洛先蒙书问期宿龙门思往感今辄献长句　白居易
昔蒙兴化池头送，（太和三年春。居易授宾客，分司东来。特蒙侍中于兴化里池上宴送。）今许龙门潭上期。聚散但渐长见念，荣枯安敢道相思。
功成名遂来虽久，云卧山游去未迟。闻说风情筋力在，只如初破蔡州时。
[页]卷,册....[5147]454,14
第2081笔
　　　　奉和晋公侍中蒙除留守行及洛师感悦发中斐然成咏之作　白居易
鸾凤翱翔在寥廓，貂蝉萧洒出埃尘。致成尧舜升平代，收得夔龙强健身。
抛掷功名还史册，分张欢乐与交亲。商山老皓虽休去，终是留侯门下人。
[页]卷,册....[5148]454,14
第2082笔
　　　　送刘五司马赴任硖州兼寄崔使君　白居易
位下才高多怨天，刘兄道胜独恬然。贫于扬子两三倍，老过荣公六七年。
笔砚莫抛留压案，箪瓢从陋也销钱。郡丞自合当优礼，何况夷陵太守贤。
[页]卷,册....[5148]454,14
第2083笔
　　　　菩提寺上方晚眺　白居易
楼阁高低树浅深，山光水色暝沈沈。嵩烟半卷青绡幕，伊浪平铺绿绮衾。
飞鸟灭时宜极目，远风来处好开襟。谁知不离簪缨内，长得逍遥自在心。
[页]卷,册....[5148]454,14
第2084笔
　　　　杨柳枝词八首　白居易
六么水调家家唱，白雪梅花处处吹。古歌旧曲君休听，听取新翻杨柳枝。

陶令门前四五树，亚夫营里百千条。何似东都正二月，黄金枝映洛阳桥。

依依褭褭复青青，句引春（一作清）风无限情。白雪花繁空扑地，绿丝条弱不胜莺。

红板江桥青酒旗，馆娃宫暖日斜时。可怜雨歇东风定，万树千条各自垂。

苏州杨柳任君夸，更有钱唐胜馆娃。若解多情寻小小，绿杨深处是苏家。

苏家小女旧知名，杨柳风前别有情。剥条盘作银环样，卷叶吹为玉笛声。[5148]

叶含浓露如啼眼，枝褭轻风似舞腰。小树不禁攀折苦，乞君留取两三条。

人言柳叶似愁眉，更有愁肠似柳丝。柳丝挽断肠牵断，彼此应无续得期。

[页]卷,册....[5149]454,14
第2085笔
　　　　读老子　白居易
言者不如（一作知）知者默，此语吾闻于老君。若道老君是知者，缘何自著五千文。
[页]卷,册....[5150]455,14
第2086笔
　　　　读庄子　白居易
庄生齐物同归一，我道同中有不同。遂性逍遥虽一致，鸾凰终校胜蛇虫。（万首绝句作去国辞家谪异方，中心自怪少忧伤。为寻庄子知归处，认得无何是本乡。）
[页]卷,册....[5150]455,14
第2087笔
　　　　读禅经　白居易
须知诸相皆非相，若住无余却有余。言下忘言一时了，梦中说梦两重虚。
空花岂得兼求果，阳（一作物）燄如何更觅鱼。摄动是禅禅是动，不禅不动即如如。
[页]卷,册....[5150]455,14
第2088笔
　　　　感兴二首　白居易
吉凶祸福有来由，但要深知不要忧。只见火光烧润屋，不闻风浪覆虚舟。
名为公器无多取，利是身灾合少求。虽异匏瓜难不食，大都食足早宜休。

鱼能深入宁忧钓，鸟解高飞岂触罗。热处先争炙手去，悔时其奈噬脐何。
尊前诱得猩猩血，幕上偷安燕[5150]燕窠。我有一言君记取，世间自取苦人多。

[页]卷,册....[5151]455,14
第2089笔
　　　　问鹤　白居易
乌鸢争食雀争窠，独立池边风雪多。尽日蹋冰翘一足，不鸣不动意如何。
[页]卷,册....[5151]455,14
第2090笔
　　　　代鹤答　白居易
鹰爪攫鸡鸡肋折，鹘拳蹴雁雁头垂。何如敛翅水边立，飞上云松栖稳枝。
[页]卷,册....[5151]455,14
第2091笔
　　　　闲卧（一作居）有所思二首　白居易
向夕搴帘卧枕琴，微凉入户起开襟。偶因明月清风夜，忽想迁臣逐客心。
何处投荒初恐惧，谁人绕泽正悲吟。始知洛下分司坐，一日安闲直万金。

权门要路是（一作足）身灾，散地闲居少祸胎。今日怜君岭南去，当时笑我洛中来。
虫全性命缘无毒，木尽天年为不才。大抵吉凶多自致，李斯一去二疏回。

[页]卷,册....[5151]455,14
第2092笔
　　　　喜闲　白居易
萧洒伊嵩下，优游黄绮间。未曾一日闷，已得六年闲。
鱼鸟为徒侣，烟霞是往还。伴僧禅闭目，迎客笑开颜。
兴发宵游寺，慵时昼掩关。夜来风月好，悔不宿香山。
[页]卷,册....[5151]455,14
第2093笔
　　　　诗酒琴人例多薄命予酷好三事雅当此科而所得已多为幸斯甚偶成狂咏聊写愧怀　白居易
爱琴爱酒爱诗客，多贱多穷多苦辛。中散步兵终不贵，孟郊张籍过于贫。
一之已叹关于命，三者何堪并[5151]在身。只合飘零随草木，谁教凌厉出风尘。
荣名厚禄二千石，乐饮闲游三十春。何得无厌时咄咄，犹言薄命不如人。
[页]卷,册....[5152]455,14
第2094笔
　　　　寄明州于驸马使君三绝句　白居易
有花有酒有笙歌，其奈难逢亲故何。近海饶风春足雨，白须太守闷时多。

平阳音乐随都尉，留滞三年在浙东。吴越声邪无法用，莫教偷入管弦中。

何郎小妓歌喉好，严老呼为一串珠。（严尚书与于驸马诗云：莫惜歌喉一串珠。）海味腥咸损声气，听看犹得断肠无。

[页]卷,册....[5152]455,14
第2095笔
　　　　闲卧　白居易
薄食当斋戒，散班同隐沦。佛容为弟子，天许作闲人。
唯置床临水，都无物近身。清风散发卧，兼不要纱巾。
[页]卷,册....[5152]455,14
第2096笔
　　　　春早秋初因时即事兼寄浙东李侍郎　白居易
春早秋初昼夜长，可怜天气好年光。和风细动帘帷暖，清露微凝枕簟凉。
窗下晓眠初减被，池边晚坐乍移床。闲从蕙草侵阶绿，静任槐花满地黄。
理曲管弦闻后院，熨衣灯火映深房。四时新景（一作境）何人别，遥忆多情李侍郎。
[页]卷,册....[5152]455,14
第2097笔
　　　　新秋喜凉　白居易
过得炎蒸月，尤宜老病身。衣裳朝不润，枕簟夜相亲。
楼月纤纤早，波风褭褭新。光阴与时节，先感是诗人。
[页]卷,册....[5152]455,14
第2098笔
　　　　初夏闲咏兼呈韦宾客　白居易
孟夏清和月，东都闲散官。体中无病痛，眼下未饥寒。
世事闻常闷，交游见即欢。杯觞留客切，妓乐取人宽。
雪鬓随身老，云心著处安。此中殊有味，试说向君看。
[页]卷,册....[5153]455,14
第2099笔
　　　　哭崔二十四常侍（崔好酒放歌，忘怀生死，知疾不起，自为志文。）　白居易
貂冠初别九重门，马鬣新封四尺坟。薤露歌词非白雪，旌铭官爵是浮云。
伯伦每置随身锸，元亮先（一作初）为自祭文。莫道高风无继者，一千年内有崔君。
[页]卷,册....[5153]455,14
第2100笔
　　　　奉酬侍中夏中雨后游城南庄见示八韵　白居易
岛树间林峦，云收雨气残。四山岚色重，五月水声寒。
老鹤两三只，新篁千万竿。化成天竺寺，移得子陵滩。
心觉闲弥贵，身缘健更欢。帝将风后待，人作谢公看。
甪里年虽老，高阳兴未阑。佳辰不见召，争免趁杯盘。（来诗云何处趁杯盘。）
[页]卷,册....[5153]455,14
第2101笔
　　　　送兖州崔大夫驸马赴镇（唐人绝句作送崔驸马赴衮州）　白居易
戚里夸为贤驸马，儒家认作好诗人。鲁侯不得辜风景，沂水年年有暮春。
[页]卷,册....[5153]455,14
第2102笔
　　　　少年问　白居易
少年怪我问如何，何事朝朝醉复歌。号作乐天应不错，忧愁时少乐时多。
[页]卷,册....[5153]455,14
第2103笔
　　　　问少年　白居易
千首诗堆青玉案，十分酒写白金盂。回头却问诸年少，作个狂夫得了无。
[页]卷,册....[5153]455,14
第2104笔
　　　　代琵琶弟子谢女师曹供奉寄新调弄谱　白居易
琶琶师在九重城，忽得书来喜且惊。一纸展看非旧谱，四弦翻出是新声。
蕤宾掩抑娇多怨，散水玲珑峭更清。珠颗泪沾金捍拨，红妆弟子不胜情。（蕤宾、散水皆新调名。）
[页]卷,册....[5154]455,14
第2105笔
　　　　代林园戏赠（裴侍中新修集贤宅成，池馆甚盛，数往游宴，醉归自戏耳。）　白居易
南院今秋游宴少，西坊近日往来频。假如宰相池亭好，作客何如作主人。
[页]卷,册....[5154]455,14
第2106笔
　　　　戏答林园　白居易
岂独西坊来往频，偷闲处处作游人。衡门虽是栖迟地，不可终朝锁老身。
[页]卷,册....[5154]455,14
第2107笔
　　　　重戏赠　白居易
集贤池馆从他盛，履道林亭勿自轻。往往归来嫌窄小，年年为主莫无情。
[页]卷,册....[5154]455,14
第2108笔
　　　　重戏答　白居易
小水低亭自可亲，大池高馆不关身。林园莫妒裴家好，憎故怜新岂是人。
[页]卷,册....[5154]455,14
第2109笔
　　　　早秋登天宫寺阁赠诸客　白居易
天宫阁上醉萧辰，丝管闲听酒慢巡。为向凉风清景道，今朝属我两三人。
[页]卷,册....[5154]455,14
第2110笔
　　　　晓上天津桥（一作阁）闲望偶逢卢郎中张员外携酒同倾　白居易
上阳宫里晓钟后，天津桥头残月前。空阔境疑非下界，飘飖身似在寥天。
星河隐映初生日，楼阁葱茏半出烟。此处相逢倾一醆，始知地上有神仙。
[页]卷,册....[5154]455,14
第2111笔
　　　　八月十五日夜同诸客玩月　白居易
月好共传唯此夜，境闲皆道是东都。嵩山表里千重雪，洛水高低两颗珠。
清景难逢宜爱惜，白头相劝强欢娱。诚知亦有来年会，保得晴明强健无。
[页]卷,册....[5155]455,14
第2112笔
　　　　对晚开夜合花赠皇甫郎中　白居易
移晚校一月，花迟过半年。红开杪秋日，翠合欲昏天。
白露滴未（一作不）死，凉风吹更鲜。后时谁肯顾，唯我与君怜。
[页]卷,册....[5155]455,14
第2113笔
　　　　醉游平泉　白居易
狂歌箕踞酒尊前，眼不看人面向天。洛客最闲唯有我，一年四度到平泉。
[页]卷,册....[5155]455,14
第2114笔
　　　　题赠平泉韦征君拾遗　白居易
箕颍千年后，唯君得古风。位留丹陛上，身入白云中。
躁静心相背，高低迹不同。笼鸡与梁燕，不信有冥鸿。
[页]卷,册....[5155]455,14
第2115笔
　　　　酬皇甫郎中对新菊花见忆　白居易
爱菊高人吟逸韵，悲秋病客感衰怀。黄花助兴方携酒，红叶添愁正满阶。
居士荤腥今已断，仙郎杯杓为谁排。愧君相忆东篱下，拟废重阳一日斋。
[页]卷,册....[5155]455,14
第2116笔
　　　　夜宴醉后留献裴侍中　白居易
九烛台前十二姝，主人留醉任欢娱。翩翻舞袖双飞蝶，宛转歌声一索珠。
坐久欲醒还酩酊，夜深初散又[5155]踟蹰。南山宾客东山妓，此会人间曾有无。
[页]卷,册....[5156]455,14
第2117笔
　　　　和韦庶子远坊赴宴未夜先归之作兼呈裴员外（员外亦爱先逃归）　白居易
促席留欢日未曛，远坊归思已纷纷。无妨按辔行乘月，何必逃杯走似云。
银烛忍（一作忽）抛杨柳曲，金鞍潜送石榴裙。到时常晚归时早，笑乐三分校一分。
[页]卷,册....[5156]455,14
第2118笔
　　　　集贤池答侍中问　白居易
主人晚入皇城宿，问客裴回何所须。池月幸闲无用处，今宵能借客游无。
[页]卷,册....[5156]455,14
第2119笔
　　　　杨柳枝二十韵（并序）　白居易
　　杨柳枝，洛下新声也。洛之小妓，有善歌之者，词章音韵，听可动人
　　，故赋之。
小妓携桃叶，新声蹋柳枝。妆成剪烛后，醉起拂衫时。
绣履娇行缓，花筵笑上迟。身轻委回雪，罗薄透凝脂。
笙引簧频煖，筝催柱数移。乐童翻怨调，才子与妍词。
便想人如树，先将发比丝。风条摇两带，烟叶贴双眉。
口动樱桃破，鬟低翡翠垂。枝柔腰袅娜，荑嫩手葳蕤。
唳鹤晴呼侣，哀猿夜叫儿。玉敲音历历，珠贯字累累。
袖为收声点，钗因赴节遗。重重遍头别，一一拍心知。
塞北愁攀折，江南苦别离。黄遮金谷岸，绿映杏园池。
春惜芳华好，秋怜颜（一作翠）色衰。取来歌里唱，胜向笛中吹。
曲罢那能别，情多不自持。缠头无别物，一首断肠诗。
[页]卷,册....[5156]455,14
第2120笔
　　　　答皇甫十郎中秋深酒熟见忆　白居易
烟景冷苍茫，秋深夜夜霜。为思池上酌，先觉瓮头香。
未暇倾巾漉，还应染指尝。醍醐惭气味，琥珀让晶[5156]光。
若许陪歌席，须容散道场。月终斋戒毕，犹及菊花黄。
[页]卷,册....[5157]455,14
第2121笔
　　　　老去　白居易
老去愧妻儿，冬来有劝词。煖寒从饮酒，冲冷少吟诗。
战胜心还壮，斋勤体校羸。由来世间法，损益合相随。
[页]卷,册....[5157]455,14
第2122笔
　　　　送宗实上人游江南　白居易
忽辞洛下缘何事，拟向江南住几时。每过渡（一作船）头应（一作伤）问法，无妨菩萨是船师。
[页]卷,册....[5157]455,14
第2123笔
　　　　和同州杨侍郎夸柘枝见寄　白居易
细吟冯翊使君诗，忆作余杭太守时。君有一般输我事，柘枝看校十年迟。
[页]卷,册....[5157]455,14
第2124笔
　　　　冬初酒熟二首　白居易
霜繁脆庭柳，风利剪池荷。月色晓弥苦，鸟声寒更多。
秋怀久寥落，冬计又如何。一瓮新醅酒，萍浮春水波。

酒熟无来客，因成独酌谣。人间老黄绮，地上散松乔。
忽忽醒还醉，悠悠暮复朝。残年多少在，尽付此中销。

[页]卷,册....[5157]455,14
第2125笔
　　　　送姚杭州赴任因思旧游二首　白居易
与君细话杭州事，为我留心莫等闲。闾里固宜勤抚恤，楼台亦要数跻攀。
笙歌缥缈虚空里，风月依稀梦想间。且喜诗人重管领，遥飞一醆贺江山。[5157]

渺渺钱唐路几千，想君到后事依然。静逢竺寺猿偷橘，闲看苏家女采莲。
故妓数人凭问讯，新诗两首倩留传。舍人虽健无多兴，老校当时八九年。（杭民至今呼余为白舍人。）

[页]卷,册....[5158]455,14
第2126笔
　　　　寄李相公　白居易
渐老只谋欢，虽贫不要官。唯求造化力，试为驻春看。
[页]卷,册....[5158]455,14
第2127笔
　　　　冬日平泉路晚归　白居易
出路难行日易斜，烟村霜树欲栖鸦。夜归不到应闲事，热饮三杯即是家。
[页]卷,册....[5158]455,14
第2128笔
　　　　利仁北街作　白居易
草色斑斑春雨晴，利仁坊北面西行。踟蹰立马缘何事，认得张家歌吹声。
[页]卷,册....[5158]455,14
第2129笔
　　　　洛阳堰闲行　白居易
洛阳堰上新晴日，长夏门前欲暮春。遇酒即沽逢树歇，七年此地作闲人。
[页]卷,册....[5158]455,14
第2130笔
　　　　过永宁　白居易
村杏野桃繁似雪，行人不醉为谁开。赖逢山县卢明府，引我花前劝一杯。
[页]卷,册....[5158]455,14
第2131笔
　　　　往年稠桑曾丧白马题诗厅壁今来尚存又复感怀更题绝句　白居易
路傍埋骨蒿草合，壁上题诗尘藓生。马死七年犹怅望，自知无乃太多情。
[页]卷,册....[5158]455,14
第2132笔
　　　　罗敷水　白居易
野店东头花落处，一条流水号罗敷。芳魂艳骨知何处，春草茫茫墓亦无。
[页]卷,册....[5158]455,14
第2133笔
　　　　路逢青州王大夫赴镇立马赠别　白居易
大旆拥金羁，书生得者稀。何劳问官职，岂不见光辉。
赫赫人争看，翩翩马欲飞。不期（一作欺）前岁尹，驻节语依依。（前年春，余为河南尹。王为少尹。）
[页]卷,册....[5159]455,14
第2134笔
　　　　和杨同州寒食干坑会后闻杨工部欲到知予与工部有宿酲　白居易
夜饮归常晚，朝眠起更迟。举头中酒后，引手索茶时。
拂枕青长袖，欹簪白接䍠。宿酲无兴味，先是肺神知。
[页]卷,册....[5159]455,14
第2135笔
　　　　和刘汝州酬侍中见寄长句因书集贤坊胜事戏而问之　白居易
洛川汝海封畿接，履道集贤来往频。一复时程虽不远，百余步地更相亲。（汝去洛程一宿，履道、集贤两宅。相去一百三十步。）
朱门陪宴多投辖，青眼留欢任吐茵。闻道郡斋还有酒，花前月下对何人。
[页]卷,册....[5159]455,14
第2136笔
　　　　池上二绝　白居易
山僧对棋坐，局上竹阴清。映竹无人见，时闻下子声。

小娃撑小艇，偷采白莲回。不解藏踪迹，浮萍一道开。

[页]卷,册....[5159]455,14
第2137笔
　　　　白羽扇　白居易
素是自然色，圆因裁制功。飒如松起籁，飘似鹤翻空。
盛夏不销雪，终年无尽风。引秋生手里，藏月入怀中。
尘尾斑非疋，蒲葵陋不同。何人称相对，清瘦白须翁。
[页]卷,册....[5159]455,14
第2138笔
　　　　五月斋戒罢宴彻乐闻韦宾客皇甫郎中饮会亦稀又知欲携酒馔出斋先以[5159]长句呈谢　白居易
妓房匣镜满红埃，酒库封瓶生绿苔。居士尔时缘护戒，车公何事亦停杯。
散斋香火今朝散，开素盘筵后日开。随意往还君莫怪，坐禅僧去饮徒来。
[页]卷,册....[5160]455,14
第2139笔
　　　　闲园独赏（因梦得所寄峰鹤之咏，因成此篇以和之。）　白居易
午后郊园静，晴来景物新。雨添山气色，风借水精神。
永日若为度，独游何所亲。仙禽狎君子，芳树倚佳人。
蚁斗王争肉，蜗移舍逐身。蝶双知伉俪，蜂分见君臣。
蠢蠕形虽小，逍遥性即均。不知鹏与鷃，相去几微尘。
[页]卷,册....[5160]455,14
第2140笔
　　　　种柳三咏　白居易
白头种松桂，早晚见成林。不及栽杨柳，明年便有阴。
春风为催促，副取老人心。

从君种杨柳，夹水意如何。准拟三年后，青丝拂绿波。
仍教小楼上，对唱柳枝歌。

更想五年后，千千条曲尘。路傍深映月，楼上暗藏春。
愁杀闲游客，闻歌不见人。

[页]卷,册....[5160]455,14
第2141笔
　　　　偶吟　白居易
好官病免曾三度，散地归休已七年。老自退闲非世弃，贫蒙强健是天怜。
韦荆南去留春服，王侍中来乞酒钱。便得一年生计足，与君美食复甘眠。
[页]卷,册....[5160]455,14
第2142笔
　　　　池上即事　白居易
移床避日依松竹，解带当风挂薜萝。钿砌池心绿苹合，粉开花面白莲多。
久阴新霁宜丝管，苦热初凉入[5160]绮罗。家酝瓶空人客绝，今宵争奈月明何。
[页]卷,册....[5161]455,14
第2143笔
　　　　南塘暝兴　白居易
水色昏犹白，霞光暗渐无。风荷摇破扇，波月动连珠。
蟋蟀啼相应，鸳鸯宿不孤。小僮频报夜，归步（一作路）尚踟蹰。
[页]卷,册....[5161]455,14
第2144笔
　　　　小宅　白居易
小宅里闾接，疏篱鸡犬通。渠分南巷水，窗借北家风。
庾信园殊小，陶潜屋不丰。何劳问宽窄，宽窄在心中。
[页]卷,册....[5161]455,14
第2145笔
　　　　谕亲友　白居易
适情处处皆安乐，大抵园林胜市朝。烦闹荣华犹易过，优闲福禄更难销。
自怜老大宜疏散，却被交亲叹寂寥。终日相逢不相见，两心相去一何遥。
[页]卷,册....[5161]455,14
第2146笔
　　　　龙门送别皇甫泽州赴任韦山人南游　白居易
隼旟归洛知何日，鹤驾还嵩莫过春。惆怅香山云水冷，明朝便是独游人。
[页]卷,册....[5161]455,14
第2147笔
　　　　刘苏州寄酿酒糯米李浙东寄杨柳枝舞衫偶因尝酒试衫辄成长句寄谢之　白居易
柳枝谩蹋试双袖，桑落初香尝一杯。金屑醅浓吴米酿，银泥衫稳越娃裁。
舞时已觉愁眉展，醉后仍教笑口开。惭愧故人怜寂寞，三千里外寄欢来。
[页]卷,册....[5161]455,14
第2148笔
　　　　诏授同州刺史病不赴任因咏所怀[5161]　白居易
同州慵不去，此意复谁知。诚爱俸钱厚，其如身力衰。
可怜病判案，何似醉吟诗。劳逸悬相远，行藏决不疑。
徒烦人劝谏，只合自寻思。白发来无限，青山去有期。
野心惟怕闹，家口莫愁饥。卖却新昌宅，聊充送老资。
[页]卷,册....[5162]455,14
第2149笔
　　　　寄杨六侍郎（时杨初授户部，予不赴同州）　白居易
西户最荣君好去，左冯虽稳我慵来。秋风一箸鲈鱼鲙，张翰摇头唤不回。
[页]卷,册....[5162]455,14
第2150笔
　　　　韦七自太子宾客再除秘书监以长句贺而饯之（韦往年尝与予同为秘监）　白居易
离筵莫怆且同欢，共贺新恩拜旧官。屈就商山伴麋鹿，好归芸阁狎鹓鸾。
落星石上苍苔古，画鹤厅前白露寒。老监姓名应（一作题）在壁，相思试为拂尘看。
[页]卷,册....[5162]455,14
第2151笔
　　　　酒熟忆皇甫十　白居易
新酒此时熟，故人何日来。自从金谷别，不见玉山颓。
疏索柳花碗，寂寥荷叶杯。今冬问毡帐，雪里为谁开。
[页]卷,册....[5162]455,14
第2152笔
　　　　九年十一月二十一日感事而作（其日独游香山寺）　白居易
祸福茫茫不可期，大都早退似先知。当君白首同归日，是我青山独往时。
顾索素琴应不暇，忆牵黄犬定难追。麒麟作脯龙为醢，何似泥中曳尾龟。
[页]卷,册....[5162]455,14
第2153笔
　　　　即事重题　白居易
重裘暖帽宽毡履，小阁低窗深地炉。身稳心安眠未起，西京朝士得知无。
[页]卷,册....[5162]455,14
第2154笔
　　　　将归渭村先寄舍弟　白居易
一年年觉此身衰，一日日知前事非。咏月嘲风（一作花）先要减，登山临水亦宜稀。
子平嫁娶贫中毕，元亮田园醉里归。为报阿连寒食下，与吾酿酒扫柴扉。
[页]卷,册....[5163]455,14
第2155笔
　　　　看嵩洛有叹　白居易
今日看嵩洛，回头叹世间。荣华急如水，忧患大于山。
见苦方知乐，经忙始爱闲。未闻笼里鸟，飞出肯飞还。
[页]卷,册....[5163]455,14
第2156笔
　　　　咏怀　白居易
随缘逐处便安闲，不入（一作住）朝廷不住（一作入）山。心似虚舟浮水上，身同宿鸟寄林间。
尚平婚嫁了无累，冯翊符章封却还。（时阿罗初嫁，及同州官吏放归。）处分贫家残活计，匹（一作正）如身后莫相关。
[页]卷,册....[5163]455,14
第2157笔
　　　　咏老赠梦得　白居易
与君俱老也，自问老何如。眼涩夜先卧，头慵朝未梳。
有时扶杖出，尽日闭门居。懒照新磨镜，休看小字书。
情于故人重，迹共少年疏。唯是闲谈兴，相逢尚有余。
[页]卷,册....[5163]455,14
第2158笔
　　　　从同州刺史改授太子少傅分司　白居易
承华东署三分务，履道西池七过春。歌酒优游聊卒岁，园林萧洒可终身。
留侯爵秩诚虚贵，疏受生涯未苦贫。月俸百千官二品，朝廷雇我作闲人。（张良、疏受并为太子少傅。）
[页]卷,册....[5164]456,14
第2159笔
　　　　奉和裴令公新成午桥庄绿野堂即事　白居易
旧径开桃李，新池凿凤皇。只添丞相阁，不改午桥庄。
远处尘埃少，闲中日月长。青山为外屏，绿野是前堂。
引水多随势，栽松不趁行。年华玩风景，春事看农桑。
花妒谢家妓，兰偷荀令香。游丝飘酒席，瀑布溅琴床。
巢许终身稳，萧曹到老忙。千年落公便，进退处中央。（时裴加中书令。）
[页]卷,册....[5164]456,14
第2160笔
　　　　自题小草亭　白居易
新结一茅茨，规模俭且卑。土阶全垒块，山木半留皮。
阴合连藤架，丛香近菊篱。壁宜藜杖倚，门称荻帘垂。
窗里风清夜，簷间月好时。留连尝酒客，句引坐禅师。
伴宿双栖鹤，扶行一侍儿。绿醅量醆饮，红稻约升炊。
龌龊豪家笑，酸寒富室欺。陶庐闲自爱，颜巷陋谁知。
蝼蚁谋深穴，鹪鹩占小枝。各随其分足，焉用有余为。
[页]卷,册....[5164]456,14
第2161笔
　　　　自咏　白居易
细故随缘尽，衰形具体微。斗闲僧尚闹，较瘦鹤犹肥。
老遣宽裁袜，寒教厚絮衣。马从衔草展，鸡任啄笼飞。
只要天和在，无令物性违。自余君莫问，何是复何非。
[页]卷,册....[5165]456,14
第2162笔
　　　　新亭病后独坐招李侍郎公垂　白居易
新亭未有客，竟日独何为。趁暖泥茶灶，防寒夹竹篱。
头风初定后，眼暗欲明时。浅把三分酒，闲题数句诗。
应须置两榻，一榻待公垂。
[页]卷,册....[5165]456,14
第2163笔
　　　　闲卧寄刘同州　白居易
软褥短屏风，昏昏醉卧翁。鼻香茶熟后，腰暖日阳中。
伴老琴长在，迎春酒不空。可怜闲气味，唯欠与君同。
[页]卷,册....[5165]456,14
第2164笔
　　　　残酌晚餐　白居易
闲倾残酒后，煖拥小炉时。舞看新翻曲，歌听自作词。
鱼香肥泼火，饭细滑流匙。除却慵馋外，其余尽不知。
[页]卷,册....[5165]456,14
第2165笔
　　　　喜见刘同州梦得　白居易
紫绶白髭须，同年二老夫。论心共牢落，见面且欢娱。
酒好携来否，诗多记得无。应须为春草，五马少踟蹰。
[页]卷,册....[5165]456,14
第2166笔
　　　　裴令公席上赠别梦得[5165]　白居易
年老官高多别离，转难相见转相思。雪销酒尽梁王起，便是邹枚分散时。
[页]卷,册....[5166]456,14
第2167笔
　　　　寻春题诸家园林　白居易
闻健朝朝出，乘春处处寻。天供闲日月，人借好园林。
渐以狂为态，都无闷到心。平生身得所，未省似而今。
[页]卷,册....[5166]456,14
第2168笔
　　　　又题一绝　白居易
貌随年老欲何如，兴遇春牵尚有余。遥见人家花便入，不论贵贱与亲疏。
[页]卷,册....[5166]456,14
第2169笔
　　　　家园三绝　白居易
沧浪峡水子陵滩，路远江深欲去难。何似家池通小院，卧房阶下插鱼竿。

篱下先生时得醉，瓮间吏部暂偷闲。何如家酝双鱼榼，雪夜花时长在前。

鸳鸯怕捉竟难亲，鹦鹉虽笼不著人。何似家禽双白鹤，闲行一步亦随身。

[页]卷,册....[5166]456,14
第2170笔
　　　　老来生计　白居易
老来生计君看取，白日游（一作闲）行夜醉吟。陶令有田唯种黍，邓家无子不留金。
人间荣耀因缘浅，林下幽闲气味深。烦虑渐消虚白长，一年心胜一年心。
[页]卷,册....[5166]456,14
第2171笔
　　　　早春题少室东岩　白居易
三十六峰晴，雪销岚翠（一作气）生。月留三夜宿，春引四山行。
远草初含色，寒禽未变声。东岩最高石，唯我有题名。
[页]卷,册....[5166]456,14
第2172笔
　　　　早春即事　白居易
眼重朝眠足，头轻宿酒醒。阳光满前户，雪水半中庭。
物变随天气，春生逐地形。北簷梅晚白，东岸柳先青。
葱垄抽羊角，松巢堕鹤翎。老来诗更拙，吟罢少人听。
[页]卷,册....[5167]456,14
第2173笔
　　　　叹（一作笑）春风兼赠李二十侍郎二绝　白居易
树根雪尽催花发，池岸冰消放草生。唯有须霜依旧白，春风于我独无情。

道场斋戒今初毕，酒伴欢娱久不同。不把一杯来劝我，无情亦得似春风。

[页]卷,册....[5167]456,14
第2174笔
　　　　春来频与李二宾客郭外同游因赠长句　白居易
风光引步酒开颜，送老消春嵩洛间。朝蹋落花相伴出，暮随飞鸟一时还。
我为病叟诚宜退，君是才臣岂合闲。可惜济时心力在，放教临水复登山。
[页]卷,册....[5167]456,14
第2175笔
　　　　二月二日　白居易
二月二日新雨晴，草芽菜甲一时生。轻衫细马春年少，十字津头一字行。
[页]卷,册....[5167]456,14
第2176笔
　　　　奉和令公绿野堂种花　白居易
绿野堂开占物华，路人指道令公家。令公桃李满天下，何用堂前更种花。
[页]卷,册....[5167]456,14
第2177笔
　　　　清明日登老君阁望洛城赠韩道士　白居易
风光烟火清明日，歌哭悲欢城市间。何事不随东洛水，谁家又葬北邙山。
中桥车马长无已，下渡舟航亦不闲。冢墓累累人扰扰，辽东怅望鹤飞还。
[页]卷,册....[5167]456,14
第2178笔
　　　　三月三日　白居易
画堂三月初三日，絮扑窗纱燕拂簷。莲子数杯尝冷酒，柘枝一曲试春衫。
阶临池面胜看镜，户映花丛当下帘。指点楼南玩新月，玉钩素手两纤纤。
[页]卷,册....[5168]456,14
第2179笔
　　　　雨中听琴者弹别鹤操　白居易
双鹤分离一何苦，连阴雨夜不堪闻。莫教迁客孀妻听，嗟叹悲啼（一作泥）杀君。
[页]卷,册....[5168]456,14
第2180笔
　　　　酬郑二司录与李六郎中寒食日相过同宴见赠（二人并是同年）白居易
偶因冷节会嘉宾，况是平生心所亲。迎接须矜疏传老，祗供莫笑阮家贫。
杯盘狼籍宜侵（一作亲）夜，风景阑珊欲过春。相对喜欢还怅望，同年只有此三人。
[页]卷,册....[5168]456,14
第2181笔
　　　　喜杨六侍御同宿（一喜下有与字）　白居易
岸帻静言明月夜，匡床闲卧落花朝。二三月里饶春睡，七八年来不早朝。
浊水清尘难会合，高鹏低鷃各逍遥。眼看又上青云去，更卜同衾一两宵。
[页]卷,册....[5168]456,14
第2182笔
　　　　残春咏怀赠杨慕巢侍郎　白居易
位逾三品目，（太子少傅官三品。）年过六旬时，（予今年六十五。）不道官班下，其如筋力衰。
犹怜好风景，转重旧亲知。少壮难重得，欢娱且强为。
兴来池上酌，醉出袖中诗。静话开襟久，闲吟放醆迟。
落花无限雪，残鬓几多丝。莫说伤心事，春翁易酒悲。
[页]卷,册....[5168]456,14
第2183笔
　　　　闲居春尽[5168]　白居易
闲泊池舟静掩扉，老身慵出客来稀。愁应暮雨留教住，春被残莺唤遣归。
揭瓮偷尝新熟酒，开箱试著旧生衣。冬裘夏葛相催促，垂老光阴速似飞。
[页]卷,册....[5169]456,14
第2184笔
　　　　春尽日天津桥醉吟偶（一无偶字）呈李尹侍郎　白居易
宿雨洗天津，无泥未有尘。初晴迎早夏，落照送残春。
兴发诗随口，狂来酒寄身。水边行嵬峨，桥上立逡巡。
疏传心情老，吴公政化新。三川徒有主，风景属闲人。
[页]卷,册....[5169]456,14
第2185笔
　　　　池上逐凉二首　白居易
青苔地上消残暑，绿树阴前逐晚凉。轻屐单衫薄纱帽，浅池平岸庳藤床。
簪缨怪我情何薄，泉石谙君味甚长。遍问交亲为老计，多言宜静不宜忙。

窗间睡足休高枕，水畔闲（一作行）来上小船。櫂遣秃头奴子拨，茶教纤手侍儿煎。
门前便是红尘地，林外无非赤日天。谁信好风清簟上，更无一事但翛然。

[页]卷,册....[5169]456,14
第2186笔
　　　　香山避暑二绝　白居易
六月滩声如猛雨，香山楼北畅师房。夜深起凭阑干立，满耳潺湲满面凉。

纱巾草履竹疏衣，晚下香山蹋翠微。一路凉风十八里，卧乘篮舆睡中归。

[页]卷,册....[5169]456,14
第2187笔
　　　　老夫　白居易
七八年来游洛都，三分游伴二分无。风前月下花园里，处处唯残个老夫。
世事劳心非富贵，人间（一作生）实事是欢娱。谁能逐我来闲坐，时共酣歌倾一壶。
[页]卷,册....[5169]456,14
第2188笔
　　　　香山下（一无下字）卜居　白居易
老须为老计，老计在抽簪。山下初投足，人间久息心。
乱藤遮石壁，绝涧护云林。若要深藏处，无如此处深。
[页]卷,册....[5170]456,14
第2189笔
　　　　无长物　白居易
莫讶家居窄，无嫌活计贫。只缘无长物，始得作闲人。
青竹单床簟，乌纱独幅巾。其余皆称是，亦足奉吾身。
[页]卷,册....[5170]456,14
第2190笔
　　　　宿香山寺酬广陵牛相公见寄（来诗云：唯羡东都白居士，月明香积间禅师，时牛相三表乞退，有诏不许）　白居易
手札八行诗一篇，无由相见但依然。君匡圣主方行道，我事空王正坐禅。
支许徒思游白月，夔龙未放下青天。应须且为苍生住，犹去悬车十四年。（牛相公今年五十七。）
[页]卷,册....[5170]456,14
第2191笔
　　　　以诗代书寄户部杨侍郎劝买东邻王家宅　白居易
劝君买取东邻宅，与我衡门相并开。云映嵩峰当户牖，月和伊水入池台。
林园亦要闻闲置，筋力应须及健回。莫学因循白宾客，欲年六十始归来。
[页]卷,册....[5170]456,14
第2192笔
　　　　赠谈客　白居易
上客清谈何亹亹，幽人闲思自寥寥。请君休说长安事，膝上风清琴正调。
[页]卷,册....[5170]456,14
第2193笔
　　　　初入香山院对月（太和六年秋作）　白居易
老住香山初到夜，秋逢白月正圆时。从今便是家山月，试问清光知不知。
[页]卷,册....[5170]456,14
第2194笔
　　　　题龙门堰西涧　白居易
东岸菊丛西岸柳，柳阴烟合菊花开。一条秋水琉璃色，阔狭才容小舫（一作艇）回。
除却悠悠白少傅，何人解入此中来。
[页]卷,册....[5171]456,14
第2195笔
　　　　秋霖中奉裴令公见招早出赴会马上先寄六韵　白居易
雨暗三秋日，泥深一尺时。老人平旦出，自问欲何之。
不是寻医药，非干送别离。素书传好语，绛帐赴佳期。
续借桃花马，催迎杨柳姬。只愁张录事，罚我怪来迟。
[页]卷,册....[5171]456,14
第2196笔
　　　　尝酒听歌招客　白居易
一瓮香（一作新）醪新插刍（一作𥬠），双鬟小妓薄能讴。管弦渐好新教得，罗绮虽贫免外求。
世上贪忙不觉苦，人间除醉即须愁。不知此事君知否，君若知时从我游。
[页]卷,册....[5171]456,14
第2197笔
　　　　八月三日夜作（一无夜字）　白居易
露白月微明，天凉景物清。草头珠颗冷，楼角玉钩生。
气爽衣裳健，风疏砧杵鸣。夜衾香有思，秋簟冷无情。
梦短眠频觉，宵长起暂行。烛凝临晓影，虫怨欲寒声。
槿老花先尽，莲凋子始成。四时无了日，何用叹衰荣。
[页]卷,册....[5171]456,14
第2198笔
　　　　病中赠南邻觅酒　白居易
头痛牙疼三日卧，妻看煎药婢来扶。今朝似校抬头语，先问南邻有酒无。
[页]卷,册....[5171]456,14
第2199笔
　　　　晓眠后寄杨户部[5171]　白居易
软绫腰褥薄绵被，凉冷秋天稳暖身。一觉晓眠殊有味，无因寄与早朝人。
[页]卷,册....[5172]456,14
第2200笔
　　　　秋雨夜眠　白居易
凉冷三秋夜，安闲一老翁。卧迟灯灭后，睡美雨声中。
灰宿温瓶火，香添煖被笼。晓晴寒未起，霜叶满阶红。
[页]卷,册....[5172]456,14
第2201笔
　　　　喜梦得自冯翊归洛兼呈令公　白居易
上客新从左辅回，高阳兴助洛阳才。已将四海声名去，又占三春风景来。
甲子等头怜共老，文章敌手莫相猜。邹枚未用争诗酒，且饮梁王贺喜杯。
[页]卷,册....[5172]456,14
第2202笔
　　　　斋戒满夜戏招梦得　白居易
纱笼灯下道场前，白日持斋夜坐禅。无复更思身外事，未能全尽世间缘。
明朝又拟亲杯酒，今夕先闻理管弦。方丈若能来问疾，不妨兼有散花天。
[页]卷,册....[5172]456,14
第2203笔
　　　　和令公问刘宾客归来称意无之作　白居易
水南秋一半，风景未萧条。皂盖回沙苑，蓝舆上洛桥。
闲尝黄菊酒，醉唱紫芝谣。称意那劳问，请（平声）钱不早朝。
[页]卷,册....[5172]456,14
第2204笔
　　　　酬梦得穷秋夜坐即事见寄　白居易
焰细灯将尽，声遥漏正长。老人秋向火，小女夜缝裳。
菊悴篱经雨，萍销水得霜。今冬煖寒酒，先拟共君尝。
[页]卷,册....[5172]456,14
第2205笔
　　　　偶于维扬牛相公处觅得筝筝未到先寄诗来走笔戏答（来诗云：但愁封寄去，魔物或惊禅。）　白居易
楚匠饶巧思，秦筝多好音。如能惠一面，何啻直双金。
玉柱调须品，朱弦染要深。会教魔女弄，不动是禅心。
[页]卷,册....[5173]456,14
第2206笔
　　　　答梦得秋庭独坐见赠　白居易
林梢隐映夕阳残，庭际萧疏夜气寒。霜草欲枯虫思急，风枝未定鸟栖难。
容衰见镜同惆怅，身健逢杯且喜欢。应是天教相煖热，一时垂老与闲宫。
[页]卷,册....[5173]456,14
第2207笔
　　　　长斋月满携酒先与梦得对酌醉中同赴令公之宴戏赠梦得　白居易
斋宫（一作公）前日满三旬，酒榼今朝一拂尘。乘兴还同访戴客，解酲仍对姓刘人。
病心汤沃寒灰活。老面花生朽木春，若怕平原怪先醉。知君未惯吐车茵。
[页]卷,册....[5173]456,14
第2208笔
　　　　奉酬淮南牛相公思黯见寄二十四韵（每对双关分叙两意）　白居易
白老忘机客，牛公济世贤。鸥栖心恋水，鹏举翅摩天。
累就优闲（一作贤）秩，连操造化权。贫司甚萧洒，荣路自喧阗。
望苑三千日，台阶十五年。是人皆弃忘，何物不陶甄。（居易三任宫寮，皆分司东都。于兹八载，思黯出入外内。凡十五年，皆同平章事。）
篮舆游嵩岭，油幢镇海壖。竹篙撑钓艇，金甲拥楼船。
雪夜寻僧舍，春朝列妓筵。长斋俨香火，密宴簇花钿。
自觉闲胜闹，遥知醉笑禅。是非分未定，会合杳无缘。
我正思扬府，君应望洛川。西来风褭褭，南去雁连连。
日落龙门外，潮生瓜步前。秋同一时尽，月共两乡圆。
旧眷交欢在，新文气调全。惭无白雪曲，难答碧云篇。
金谷诗谁赏，芜城赋众传。珠应哂鱼目，铅未伏龙泉。
远讯（一作许）惊魔物，深情[5173]寄酒钱。霜纨一百疋，玉柱十三弦。（思黯远寄筝来，先寄诗云。但愁封寄去，魔物或惊禅。仍与酒资同去。）
楚醴来尊里，秦声（一作筝）送耳边。何时（一作如）红烛下，相对一陶然。
[页]卷,册....[5174]456,14
第2209笔
　　　　吴秘监每有美酒独酌独醉但蒙诗报不以饮招辄此戏酬兼呈梦得　白居易
蓬山仙客下烟霄，对酒唯吟独酌谣。不怕道狂挥玉爵，（记云：饮玉爵者弗挥），亦曾乘兴解金貂。（吴监前任散骑常侍。）
君称名士夸能饮，（王孝伯云：但常无事，读离骚，痛饮，即可称名士。）我是愚夫肯（一作可）见招。（独酌谣云：愚夫子不招。）赖有伯伦为醉伴，何愁不解傲松乔。
[页]卷,册....[5174]456,14
第2210笔
　　　　酬梦得霜夜对月见怀　白居易
凄清冬夜景，摇落长年情。月带新霜色，碪和远雁声。
暖怜炉火近，寒觉被衣轻。枕上酬佳句，诗成梦不成。
[页]卷,册....[5174]456,14
第2211笔
　　　　初冬月夜得皇甫泽州手札并诗数篇因遣报书偶题长句　白居易
清冷玉韵两三章，落箔银钩七八行。心逐报书悬雁足，梦寻来路绕羊肠。
水南地空多明月，山北天寒足早霜。（履道所居在水南，泽州在太行之北地也。）最恨泼醅新熟酒，迎冬不得共君尝。
[页]卷,册....[5174]456,14
第2212笔
　　　　雪中酒熟欲携访吴监先寄此诗　白居易
新雪对新酒，忆同倾一杯。自然须访戴，不必待延枚。（雪赋云：延枚叟。）
陈榻无辞解，袁门莫懒开。笙歌与谈笑，随事自将来。
[页]卷,册....[5174]456,14
第2213笔
　　　　酬令公雪中见赠讶不与梦得同相访[5174]　白居易
雪似鹅毛飞散乱，人披鹤氅立裴回。邹生枚叟非无兴，唯待梁王召即来。
[页]卷,册....[5175]456,14
第2214笔
　　　　题酒瓮呈梦得　白居易
若无清酒两三瓮，争向白须千万茎。曲销愁真得力，光阴催老苦无情。
凌烟阁上功无分，伏火炉中药未成。更拟共君何处去，且来同作醉先生。
[页]卷,册....[5175]456,14
第2215笔
　　　　迂叟　白居易
一辞魏阙就商宾，散地闲居八九春。初时被目为迂叟，近日蒙呼作隐人。
冷暖俗情谙世路，是非闲论任交亲。应须绳墨机关外，安置疏愚钝滞身。
[页]卷,册....[5175]456,14
第2216笔
　　　　洛下闲居寄山南令狐相公　白居易
已收身向园林下，犹寄名于禄仕间。不锻嵇康弥懒静，无金疏传更贫闲。
支分门内余生计，谢绝朝中旧往还。唯是相君忘未得，时思汉水梦巴山。
[页]卷,册....[5175]456,14
第2217笔
　　　　惜春赠李尹　白居易
春色有时尽，公门终日忙。两衙但（平声）不阙，一醉亦何妨。
芳树花团雪，衰翁鬓扑霜。知君倚年少，未苦惜风光。
[页]卷,册....[5175]456,14
第2218笔
　　　　对酒劝令公开春游宴　白居易
时泰岁丰无事日，功成名遂自由身。前头更有忘忧日，向上应无快活人。
自去年来多事故，从今日去少交亲。宜须数数谋欢会，好作开成第二春。
[页]卷,册....[5175]456,14
第2219笔
　　　　与梦得偶同到敦诗宅感而题壁　白居易
山东才副苍生愿，（汉书云：山东出相。）川上俄惊逝水波。履道凄凉新第宅，（敦诗宅在履道，修造初成。）宣城零落旧笙歌。（崔家妓乐，多归宣州也。）
园荒唯有薪堪采，门冷兼无雀可罗。今日相逢（一作随）偶同到，伤心不是故经过。
[页]卷,册....[5176]456,14
第2220笔
　　　　杨六尚书新授东川节度使代妻戏贺兄嫂二绝　白居易
刘纲与妇共升仙，弄玉随夫亦上天。何似沙哥领崔嫂，碧油幢引向东川。

金花银碗饶君（一作兄）用，罨画罗衣尽（上声）嫂裁。觅得黔娄为妹婿，可能空寄蜀茶来。

[页]卷,册....[5176]456,14
第2221笔
　　　　闲游即事　白居易
郊野游行熟，村园次第过。蓦山寻浥涧，蹋水渡伊河。
寒食青青草，春风瑟瑟波。逢人共杯酒，随马有笙歌。
胜事经非少，芳辰过亦多。还须自知分，不老拟如何。
[页]卷,册....[5176]456,14
第2222笔
　　　　六十六　白居易
七十欠四岁，此生那足论。每因悲物故，还且喜身存。
安得头长黑，争教眼不昏。交游成拱木，婢仆见曾孙。
瘦觉腰金重，衰怜鬓雪繁。将何理老病，应付与空门。
[页]卷,册....[5176]456,14
第2223笔
　　　　池上早春即事招（英华作嘲）梦得　白居易
老更惊年改，闲先觉日长。晴熏榆荚黑，春染柳梢黄。
云（一作雪）破山呈色，冰融水放光。低平稳船舫，轻暖好衣裳。
白角三升榼，红茵六尺床。偶游难得伴，独醉不成狂。
我有中心乐，君无外事忙。经过莫慵懒，相去两三坊。
[页]卷,册....[5176]456,14
第2224笔
　　　　因梦得题公垂所寄蜡烛因寄公垂　白居易
照梁初日光相似，出水新莲艳不如。却寄两条君令（一作领）取，明年双引入中书。（宰相入朝举双烛，余官各一。）
[页]卷,册....[5177]456,14
第2225笔
　　　　令公南庄花柳正盛欲偷一赏先寄二篇　白居易
最忆楼花千万朵，偏怜堤柳两三株。拟提社酒携村妓，擅入朱门莫怪无。（映楼桃花，拂堤垂柳。是庄上最胜绝处，故举以为对。）

可惜亭台闲度日，欲偷风景暂游春。只愁花里莺饶舌，飞入宫城报主人。

[页]卷,册....[5177]456,14
第2226笔
　　　　春夜宴席上戏赠裴淄川　白居易
九十不衰真地仙，（裴年九十不衰羸）。六旬犹健亦天怜，（予自谓也。）今年相遇莺花月，此夜同欢歌酒筵。
四座齐声和丝竹，两家随分斗金钿。留君到晓无他意，图向君前作少年。
[页]卷,册....[5177]456,14
第2227笔
　　　　赠梦得　白居易
年颜老少与君同，眼未全昏耳未聋。放醉卧为春日伴，趁欢行入少年丛。
寻花借马烦川守，弄水偷船恼令公。闻道洛城人尽怪，呼为刘白二狂翁。
[页]卷,册....[5177]456,14
第2228笔
　　　　晚春欲携酒寻沈四著作先以六韵寄之　白居易
病容衰惨澹，芳景晚蹉跎。无计留春得，争能奈老何。
篇章慵报答，杯䜩喜经过。顾我酒狂久，负君诗债多。（沈前后惠诗十余首，春来多醉。竟未酬答，今故云尔。）
敢辞携绿蚁，只愿见青娥。最忆阳关唱，真珠一串歌。（沈有讴者，善唱西出阳关无故人词。）
[页]卷,册....[5177]456,14
第2229笔
　　　　三月三日祓禊洛滨（并序。才调集作祓禊日游于斗门亭。一本无此题，序即题也。）　白居易
　　开成二年三月三日。河南尹李待价以人和岁稔，将禊于洛滨。前一日
　　，启留守裴令公，令公明日，召太子少傅白居易、太子宾客萧籍、李
　　仍叔、刘禹锡。前中书舍人郑居中、国子司业裴恽、河南少尹李道枢
　　、仓部郎中崔晋、司封员外郎张可续（一作绩）、驾部员外郎卢言、
　　虞部员外郎苗愔、和州刺史裴俦、淄州刺史裴洽、检校礼部员外郎杨
　　鲁士、四门博士谈弘谟等一十五人。合宴于舟中。由斗亭历魏堤。抵
　　津桥，登临溯沿。自晨及暮，簪组交映，歌笑间发，前水嬉而后妓乐
　　，左笔砚而右壶觞，望之若仙，观者如赌。尽风光之赏，极游泛之娱
　　。美景良辰，赏心乐事，尽得于今日矣。若不记录，谓洛无人。晋公
　　首赋一章，铿然玉振，顾谓四座，继而和之，居易举酒抽毫，奉十二
　　韵以献，座上作。
三月草萋萋，黄莺歇又啼。柳桥晴有絮，沙路润无泥。
禊事修初半（一作毕），游人到欲齐。金钿耀桃李，丝管骇凫鹥。
转岸回船尾，临流簇马蹄。闹翻（一作于）扬子渡，蹋破魏王堤。
妓接谢公宴，诗陪荀令题。舟同李膺泛，醴为穆生携。
水引春心荡，花牵醉眼迷。尘街从鼓动，烟树任鸦栖。
舞急红腰软（一作凝），歌迟翠黛低。夜归何用烛，新月凤楼西。
[页]卷,册....[5178]456,14
第2230笔
　　　　同梦得暮春寄贺东西川二杨尚书　白居易
龙节对持真可爱，雁行相接更堪夸。两川风景同三月，千里江山属一家。
鲁卫定知连气色，潘杨亦觉有光华。（予与二公皆忝姻眷。）应怜洛下分司伴。冷宴闲游老看花。
[页]卷,册....[5178]456,14
第2231笔
　　　　喜小楼西新柳抽条　白居易
一行弱柳前年种，数尺柔条今日新。渐欲拂他骑马客，未多遮得上楼人。
须教碧玉羞眉黛，莫与红桃作[5178]曲尘。为报金堤千万树，饶伊未敢苦争春。
[页]卷,册....[5179]456,14
第2232笔
　　　　晚春酒醒寻梦得　白居易
料合同惆怅，花残酒亦残。醉心忘老易，醒眼别春难。
独出虽慵懒，相逢定喜欢。还携小蛮去，试觅老刘看。（小蛮，酒榼名也。）
[页]卷,册....[5179]456,14
第2233笔
　　　　感事　白居易
服气崔常侍（晦叔），烧丹郑舍人（居中）。常期生羽翼，那忽化灰尘。
每遇凄凉事，还思潦倒身。唯知趁杯酒，不解炼金银。
睡适三尸性，慵安五藏神。无忧亦无喜，六十六年春。
[页]卷,册....[5179]456,14
第2234笔
　　　　和裴令公南庄绝句（裴云：野人不识中书令，唤作陶家与谢家。）　白居易
陶庐僻陋那堪比，谢墅幽微不足攀。何似嵩峰三十六，长随申甫作家山。
[页]卷,册....[5179]456,14
第2235笔
　　　　宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句　白居易
伊水分来不自由，无人解爱为谁流。家家抛向墙根底，唯我栽莲越（一作起）小楼。

水色波文何所似，曲尘罗带一条斜。莫言罗带春无主，自置楼来属白家。

日滟水光摇素壁，风飘树影拂朱栏。皆言此处宜弦管，试奏霓裳一曲看。

霓裳奏（一作试）罢唱梁州，红袖斜翻翠黛愁。应是遥闻胜近听，行人欲过尽回头。

独醉还须得歌舞，自娱何必要亲宾。当时一部清商乐，亦不长将乐外人。

[页]卷,册....[5179]456,14
第2236笔
　　　　偶作　白居易
篮舁出即忘归舍，柴户昏犹未掩关。闻客病时惭体健，见人忙处觉心闲。
清凉秋寺行香去，和暖春城拜表还。木雁一篇须记取，致身才与不才间。
[页]卷,册....[5180]456,14
第2237笔
　　　　因梦得酬牛相公初到洛中小饮见赠（时牛相公辞罢扬州节度，就拜东都留守。）　白居易
淮南挥手抛红旆，洛下回头向白云。政事堂中老丞相，制科场里旧将军。
宫城烟月饶全占，关塞风光请半分。诗酒放狂犹得在，莫欺白叟与刘君。
[页]卷,册....[5180]456,14
第2238笔
　　　　幽居早秋闲咏　白居易
幽僻嚣尘外，清凉水木间。卧风秋拂簟，步月夜开关。
且得身安泰，从他世险艰。但休争要路，不必入深山。
轩鹤留何用，泉鱼放不还。谁人知此味，临老十年闲。
[页]卷,册....[5180]456,14
第2239笔
　　　　和令狐仆射小饮听阮咸　白居易
掩抑复凄清，非琴不是筝。还弹乐府曲，别占阮家名。
古调何人识，初闻满座惊。落盘珠历历，摇珮玉琤琤。
似劝杯中物，如含林下情。时移音律改，岂是昔时声。
[页]卷,册....[5180]456,14
第2240笔
　　　　烧药不成命酒独醉　白居易
白发逢秋王（去声），丹砂见火空。不能留姹女，争免作衰翁。
赖有杯中绿，能为面上红。少年心不远，只在半酣中。
[页]卷,册....[5180]456,14
第2241笔
　　　　送卢郎中赴河东裴令公幕[5180]　白居易
别时暮雨洛桥岸，到日凉风汾水波。荀令见君应问我，为言秋草闭门多。
[页]卷,册....[5181]456,14
第2242笔
　　　　送李滁州　白居易
君于觉路深留意，我亦禅门薄致功。未悟病时须去病，已知空后莫依空。
白衣卧病（一作疾）嵩山下，皂盖行春楚水东。谁道三年千里别，两心同在道场中。
[页]卷,册....[5181]456,14
第2243笔
　　　　长斋月满寄思黯　白居易
一日不见如三月，一月相思如七年。似隔山河千里地，仍当风雨九秋天。
明朝斋满相寻去，挈榼抱衾同醉眠。
[页]卷,册....[5181]456,14
第2244笔
　　　　冬夜对酒寄皇甫十　白居易
霜杀中庭草，冰生后院池。有风空动树，无叶可辞枝。
十月苦长夜，百年强半时。新开一瓶酒，那得不相思。
[页]卷,册....[5181]456,14
第2245笔
　　　　岁除夜对酒　白居易
衰翁岁除夜，对酒思悠然。草白经霜地，云黄欲雪天。
醉依（乌皆切）香枕坐，慵傍煖炉眠。洛下闲来久，明朝是十年。
[页]卷,册....[5181]456,14
第2246笔
　　　　寄献北都留守裴令公（并序，今本以序为题，此从英华本增。）　白居易
　　司徒令公分守东洛，移镇北都。一心勤王，三月成政。形容盛德，实
　　在歌诗。况辱知音，敢不先唱。辄奉五言四十韵寄献，以抒下情。
天上中台正，人间一品高。（中书令上应中台，司徒官一品。）休明值尧舜，勋业过萧曹。
始擅文三捷，（进士及第、博学制策。连登三科。）终兼武六韬。动人名赫赫，忧国意忉忉。
荡（一作伐）蔡擒封豕，（吴元济也。）平齐斩巨鼇。（李师道也。）两河收土宇，四海定波涛。
宠重移宫籥，（自东都留守授北京留守。）恩新换阃旄。保厘东宅静，（周公、召公东治洛邑。）守护北门牢。
晋国封疆阔，并州士马豪。胡兵惊赤帜，边雁避乌号。
令下流如水，仁沾泽似膏。路喧歌五袴，军醉感单醪。
将校森貔武，宾僚俨隽髦。客无烦夜柝，吏不犯秋毫。
神在台骀助，魂亡猃狁逃。德星销彗孛，霖雨灭腥臊。
烽戍高临代，关河远控洮。汾云晴（一作时）漠漠，朔吹冷飕飕。
豹尾交牙戟，虬须捧佩刀。通天白犀带，照地紫麟袍。
羌管吹杨柳，燕姬酌蒲萄。（蒲萄酒出太原。）银含凿落醆（一作线），金屑琵琶槽。
遥想从军乐，应忘报国劳。紫微留（一作含）北阙，（中书令即紫微令也。）绿野寄东皋。（绿野堂在东都午桥庄也。）
忽忆前时会，多惭下客叨。清宵陪䜩话，美景从游遨。
花月还同赏，琴诗雅自操。朱弦拂宫征，洪笔振风骚。
近竹开方[5182]丈，依林架桔槔。春池八九曲，画舫两三艘。
径滑苔黏屐，潭深水没篙。绿丝萦岸柳，红粉映楼桃。（皆午桥庄中佳境。）
为穆先陈醴，（居易每十斋日在会。常蒙以二勒汤代酒也。）招刘共藉糟。（刘梦得也。）舞鬟金翡翠，歌颈玉蛴螬。
盛德终难过（一作退），明时岂易遭。公虽慕张范，（张良、范蠡。）帝未舍伊皋。
眷恋心方结，踟蹰首已搔。鸾皇上寥廓，燕雀任蓬蒿。
欲献文狂简，徒烦思郁陶。可怜四百字，轻重抵鸿毛。
[页]卷,册....[5183]457,14
第2247笔
　　　　和东川杨慕巢尚书府中独坐感戚在怀见寄十四韵　白居易
　　慕巢感戚虔州弟丧逝，感己之荣。盛有归洛之意，故叙而和之也。
我是知君者，君今意若何。穷通时不定，苦乐事相和。
东蜀欢殊渥，西江叹逝波。只缘荣贵极，翻使感伤多。
行断风惊雁（慕巢及杨九杨十。前年来，兄弟三人，各在一处），年侵日下坡。片心休惨戚，双鬓已蹉跎。
紫绶黄金印，青幢白玉珂。老将荣补贴，愁用道销磨。
外府饶杯酒，中堂有绮罗。应须引满饮，何不放狂歌。
锦水通巴峡，香山对洛河。将军驰铁马，少傅步铜驼。
深契怜松竹，高情忆薜萝。悬车年甚远，未敢故（一作放）相过。
[页]卷,册....[5183]457,14
第2248笔
　　　　分司洛中多暇数与诸客宴游醉后狂吟偶成十韵因招梦得宾客兼呈思黯奇章公　白居易
性与时相远，身将世两忘。寄名朝士籍，寓兴少年场。
老岂无谈笑，贫犹有酒浆。随时来伴侣，逐日用风光。
数数游何爽，些些病未妨。天教荣启乐，人怨接舆狂。
改业为逋客，移家住醉乡。不论招梦得，兼拟诱奇章。
要路风波险，权门市井忙。世间无可恋，不是不思量。
[页]卷,册....[5183]457,14
第2249笔
　　　　小岁日喜谈氏外孙女孩满月　白居易
今旦夫妻喜，他人岂得知。自嗟生女晚，敢讶见孙迟。
物以稀为贵，情因老更慈。新年逢吉日，满月乞名时。（因名引珠。）
桂燎熏花果，兰汤洗玉肌。怀中有可抱，何必是男儿。
[页]卷,册....[5184]457,14
第2250笔
　　　　闲吟赠皇甫郎中亲家翁（新与皇甫结姻）　白居易
谁能嗟叹光阴暮，岂复忧愁活计贫。忽忽不知头上事，时时犹忆眼中人。
早为良友非交势，晚接嘉姻不失亲。最喜两家婚嫁毕，一时抽得尚平身。
[页]卷,册....[5184]457,14
第2251笔
　　　　梦得卧病携酒相寻先以此寄　白居易
病来知少客，谁可以为娱。日晏开门未，秋寒有酒无。
自宜相慰问，何必待招呼。小疾无妨饮，还须挈一壶。
[页]卷,册....[5184]457,14
第2252笔
　　　　酬思黯戏赠同用狂字　白居易
钟乳三千两，金钗十二行。妒他心似火，欺我鬓如霜。（思黯自夸前后服钟乳三千两，甚得力。而歌舞之妓颇多，来诗谑予羸老。故戏答之。）
慰老资歌笑。销愁仰酒浆，眼看狂不得。狂得且须狂。
[页]卷,册....[5184]457,14
第2253笔
　　　　又戏答绝句（来句云：不是道公狂不得，恨公逢我不敢狂。）　白居易
狂夫与我两相忘，故态些些亦不妨。纵酒放歌聊自乐，接舆争解教人狂。
[页]卷,册....[5184]457,14
第2254笔
　　　　令狐相公与梦得交情素深眷予分亦不浅一闻薨逝相顾泫然旋有使来得前月未殁之前数日书及诗寄赠梦得哀吟悲叹寄情于诗诗成示予感而[5184]继和　白居易
缄题重叠语殷勤，存没交亲自此分。前月使来犹理命，今朝诗到是遗文。
银钩见晚书无报，玉树埋深哭不闻。最感一行绝笔字，尚言千万乐天君。（令狐与梦得手札后云：见乐天君，为伸千万之诚也。）
[页]卷,册....[5185]457,14
第2255笔
　　　　洛下雪中频与刘李二宾客宴集因寄汴州李尚书　白居易
水南水北雪纷纷，雪里欢游莫厌频。日日暗（一作多）来唯老病，年年少去是交亲。
碧毡帐暖梅花湿，红燎炉香竹叶春。今日邹枚俱在洛，梁园置酒召何人。
[页]卷,册....[5185]457,14
第2256笔
　　　　看梦得题答李侍郎诗诗中有文星之句因戏和之　白居易
看题锦绣报琼瓌，俱是人天第一才。好遣文星守躔次，亦须防有客星来。
[页]卷,册....[5185]457,14
第2257笔
　　　　闲适　白居易
禄俸优饶官不卑，就中闲适是分司。风光暖助游行（一作人）处，雨雪寒供饮宴时。
肥马轻裘还且有，粗歌薄酒亦相随。微躬所要今皆得，只是蹉跎得校迟。
[页]卷,册....[5185]457,14
第2258笔
　　　　戏答思黯（思黯有能争者，以此戏之。）　白居易
何时得见十三弦，待取无云有月天。愿得金波明似镜，镜中照出月中仙。
[页]卷,册....[5185]457,14
第2259笔
　　　　酬裴令公赠马相戏（裴诗云：君若有心求逸足，我还留意在名姝，盖引妾换马戏，意亦有所属也。）　白居易
安石风流无奈何，欲将赤骥换青娥。不辞便送东山去，临老何人与唱歌。
[页]卷,册....[5185]457,14
第2260笔
　　　　新岁赠梦得[5185]　白居易
暮齿忽将及，同心私自怜。渐衰宜减食，已喜更加年。
紫绶行联袂，篮舆出比肩。与君同甲子，岁酒合谁先。
[页]卷,册....[5186]457,14
第2261笔
　　　　早春持斋答皇甫十见赠　白居易
正月晴和风气（一作景）新，纷纷已有醉游人。帝城花笑长斋客，三（一作二）十年来负早春。
[页]卷,册....[5186]457,14
第2262笔
　　　　戏赠梦得兼呈思黯　白居易
霜（一作双）鬓莫欺今老矣，（传曰：今老矣，无能为也。）一杯莫笑便陶然。陈郎中处为高户，裴使君前作少年。（陈商郎中酒户涓滴。裴洽使君年九十余。）
顾我独狂多自哂，与君同病最相怜。月终斋满谁开素，须拟（一作）奇章置一筵。
[页]卷,册....[5186]457,14
第2263笔
　　　　早春忆游思黯南庄因寄长句　白居易
南庄胜处心常忆，借问轩车早晚游。美景难忘竹廊下，好风争奈柳桥头。
冰消见水多于地，雪霁看山尽入楼。若待春深始同赏，莺残花落却堪愁。
[页]卷,册....[5186]457,14
第2264笔
　　　　酬皇甫十早春对雪见赠　白居易
漠漠复雰雰，东风散玉尘。明催竹窗晓，寒退柳园春。
绿酝（一作醑）香堪忆，红炉暖可亲。忍心三两日，莫作破斋人。
[页]卷,册....[5186]457,14
第2265笔
　　　　奉和思黯自题南庄见示兼呈梦得　白居易
谢家别墅最新奇，山展屏风花夹篱。晓月渐沈桥脚底，晨光初照屋梁时。
台头有酒莺呼客，水面无尘风洗池。除却吟诗两闲客，此中情状更谁知。
[页]卷,册....[5186]457,14
第2266笔
　　　　送蕲春李十九使君赴郡　白居易
可怜官职好文词，五十专城未是迟。晓日镜前无白发，春风门外有红旗。
郡中何处堪携酒，席上谁人解和诗。唯共交亲开口笑，知君不及洛阳时。
[页]卷,册....[5187]457,14
第2267笔
　　　　自题酒库　白居易
野鹤一辞笼，虚舟长任风。送愁还闹处，移老入闲中。
身更求何事，天将富此翁。此翁何处当，酒库不曾空。（刘仁轨诗云：天将富此翁，以一醉为富也。）
[页]卷,册....[5187]457,14
第2268笔
　　　　寒食日寄杨东川　白居易
不知杨六逢寒食，作（古做字）底欢娱过此辰。兜率寺高宜望月，嘉陵江近好游春。
蛮旗似火行随马，蜀妓如花坐遶身。不使黔娄夫妇看，夸张富贵向何人。
[页]卷,册....[5187]457,14
第2269笔
　　　　醉后听唱桂华曲（诗云：遥知天上桂华孤，试问嫦娥更要无。月宫幸有闲田地，何不中央种两株。此曲韵怨切，听辄感人，故云尔。）　白居易
桂华词意苦丁宁，唱到常娥醉便醒。此是人间肠断曲，莫教不得意人听。
[页]卷,册....[5187]457,14
第2270笔
　　　　酬梦得以予五月长斋延僧徒绝宾友见戏十韵　白居易
宾客懒逢迎，翛然池馆清。簷闲空燕语，林静未蝉鸣。
荤血还（一作初）休食，杯觞亦罢倾。三春多放逸，五月暂修行。
香印朝烟细，纱灯夕焰明。交游诸长老，师事古先生。（竺乾，古先生也。）
禅后心弥寂，斋来体更轻。不唯忘肉味，兼拟灭风情。
蒙以声闻待，难将戏论争。虚空若有佛，灵运恐先成。
[页]卷,册....[5187]457,14
第2271笔
　　　　奉和裴令公三月上巳日游太原龙泉忆去岁禊洛见示之作（依来体杂言。）　白居易
去岁暮春上巳，共泛洛水中流。今岁暮春上巳，独立香山下头。
风光闲寂寂，旌旆远悠悠。丞相府归晋国，太行山碍并州。
鹏背负天龟曳尾，云泥不可得同游。
[页]卷,册....[5188]457,14
第2272笔
　　　　又和令公新开龙泉晋水二池　白居易
旧有潢污泊，今为白水塘。（诗云：方塘含白水。）笙歌闻四面，楼阁在中央。
春变烟波色，晴添树木光。龙泉信为美，莫忘午桥庄。
[页]卷,册....[5188]457,14
第2273笔
　　　　早夏晓兴赠梦得　白居易
窗明帘薄透朝光，卧整巾簪起下床。背壁灯残经宿焰，开箱衣带隔年香。
无情亦任他春去，不醉争销得昼长。一部清商一壶酒，与君明日暖新堂。
[页]卷,册....[5188]457,14
第2274笔
　　　　春日题乾元寺上方最高峰亭　白居易
危亭绝顶四无邻，见尽三千世界春。但觉虚空无障碍，不知高下几由旬。
回看官路三条线，却望都城一片尘。宾客暂游无半日，王侯不到便终身。
始知天造空闲境，不为忙人富贵人。
[页]卷,册....[5188]457,14
第2275笔
　　　　奉和思黯相公以李苏州所寄太湖石奇状绝伦因题二十韵见示兼呈梦得　白居易
错落复崔嵬，苍然玉一堆。峰骈仙掌出，罅坼剑门开。
峭顶高危矣，盘根下壮哉。精神欺竹树，气色压亭台。
隐起磷磷状，凝成瑟瑟胚。廉棱露锋刃，清越扣琼瑰。
岌嶪形将动，巍峨势欲摧。奇应潜鬼怪，灵合蓄云（一作风）雷。
黛润沾新雨，斑明点古苔。未曾栖鸟雀，不肯染尘埃。
尖削琅玕笋，洼剜玛瑙累。海神移碣[5188]石，画障簇天台。
在世为尤物，如人负逸才。渡江一苇载，入洛五丁推。
出处虽无意，升沈亦有媒。（媒为李苏州。）拔从水府底，置向相庭隈。
对称吟诗句，看宜把酒杯。终随金砺用，不学玉山颓。
疏傅心偏爱，园公眼屡回。共嗟无此分，虚管太湖来。（居易与梦得俱典姑苏。而不获此石。）
[页]卷,册....[5189]457,14
第2276笔
　　　　奉和思黯相公雨后林园四韵见示　白居易
新晴夏景好，复此池边地。烟树绿含滋，水风清有味。
便成林下隐，都忘门前事。骑吏引归轩，始知身富贵。
[页]卷,册....[5189]457,14
第2277笔
　　　　晚夏闲居绝无宾客欲寻梦得先寄此诗　白居易
鱼笋朝餐饱，蕉纱暑服轻。欲为窗下寝，先傍水边行。
晴引鹤双舞，秋生蝉一声。无人解相访，有酒共谁倾。
老更谙时事，闲多见物情。只应刘与白，二叟自相迎。
[页]卷,册....[5189]457,14
第2278笔
　　　　寄李蕲州　白居易
下车书奏龚黄课，动笔诗传鲍谢风。江郡讴谣夸杜母，洛城（一作阳）欢会忆车公。
笛愁春尽梅花里，簟冷秋生薤叶中。（蕲州出好笛，并薤叶簟。）不道蕲州歌酒少，使君难称与谁同。
[页]卷,册....[5189]457,14
第2279笔
　　　　酬思黯相公晚夏雨后感秋见赠　白居易
暮去朝来无歇期，炎凉暗向雨中移。夜长祗合愁人觉，秋冷先应瘦客知。
两幅彩笺挥逸翰，一声寒玉振清辞。无忧无病身荣贵，何故沈吟亦感时。
[页]卷,册....[5189]457,14
第2280笔
　　　　久雨闲闷对酒偶吟[5189]　白居易
凄凄苦雨暗铜驼，袅袅凉风起漕（在到切）河。自夏及秋晴日少，从朝至暮闷时多。
鹭临池立窥鱼笱，隼傍林飞拂雀罗。赖有杯中神圣物，百忧无奈十分何。
[页]卷,册....[5190]457,14
第2281笔
　　　　雨后秋凉　白居易
夜来秋雨后，秋气飒然新。团扇先辞手，生衣不著身。
更添砧引思，难与簟相亲。此境谁偏觉，贫闲老瘦人。
[页]卷,册....[5190]457,14
第2282笔
　　　　酬梦得早秋夜对月见寄　白居易
吾衰寡情趣，君病懒经过。其奈西楼上，新秋明月何。
庭芜凄白露，池色澹金波。况是初长夜，东城砧杵多。
[页]卷,册....[5190]457,14
第2283笔
　　　　题谢公东山障子　白居易
贤愚共在浮生内，贵贱同趋群动间。多见忙时已衰病，少闻健日肯休闲。
鹰饥受𫄬从难退，鹤老乘轩亦不还。唯有风流谢安石，拂衣携妓入东山。
[页]卷,册....[5190]457,14
第2284笔
　　　　谢杨东川寄衣服　白居易
年年衰老交游少，处处萧条书信稀。唯有巢兄不相忘，春茶未断寄秋衣。
[页]卷,册....[5190]457,14
第2285笔
　　　　咏怀寄皇甫朗之　白居易
老大多情足往还，招僧待客夜开关。学调气后衰中健，不用心来闹处闲。
养病未能辞薄俸，忘名何必入深山。与君别有相知分，同置身于木雁间。
[页]卷,册....[5190]457,14
第2286笔
　　　　东城晚归　白居易
一挑邛杖悬龟榼，双角吴童控马衔。晚入东城谁识我，短靴低帽白蕉衫。
[页]卷,册....[5191]457,14
第2287笔
　　　　与梦得沽酒闲饮且约后期　白居易
少时犹不忧生计，老后谁能惜酒钱。共把十千沽一斗，相看七十欠三年。
闲征雅令穷经史，醉听清吟胜管弦。更待菊黄家酝熟，共君一醉一陶然。
[页]卷,册....[5191]457,14
第2288笔
　　　　与牛家妓乐雨后合宴　白居易
玉管清弦声旖旎，翠钗红袖坐参差。两家合奏洞房夜，八月连阴秋雨时。
歌脸有情凝睇久，舞腰无力转裙迟。人间欢乐无过此，上界西方即不知。
[页]卷,册....[5191]457,14
第2289笔
　　　　和杨六尚书喜两弟汉公转吴兴鲁士赐章服命宾开宴用庆恩荣赋长句见示　白居易
华筵贺客日纷纷，剑外欢娱洛下闻。朱绂宠光新照地，彤襜喜气远凌云。
荣联花萼诗难和，乐助埙箎酒易〔醺〕（曛）。感羡料应知我意，今生此事不如君。
[页]卷,册....[5191]457,14
第2290笔
　　　　自咏　白居易
须白面微红，醺醺半醉中。百年随手过，万事转头空。
卧疾瘦居士，行歌狂老翁。仍闻好事者，将我画屏风。
[页]卷,册....[5191]457,14
第2291笔
　　　　梦得相过援琴命酒因弹秋思偶咏所怀兼寄继之待价二相府[5191]　白居易
闲居静侣偶相招，小饮初酣琴欲调。我正风前弄秋思，君应天上听云韶。（云韶雅曲，上多与宰相同听之。）
时和始见陶钧力，物遂方知盛圣朝。双凤栖梧鱼在藻，飞沈随分各逍遥。
[页]卷,册....[5192]457,14
第2292笔
　　　　九月八日酬皇甫十见赠　白居易
君方对酒缀诗章，我正持斋坐道场。处处追游虽不去，时时吟咏亦无妨。
霜蓬旧鬓三分白，露菊新花一半黄。惆怅东篱不同醉，陶家明日是重阳。
[页]卷,册....[5192]457,14
第2293笔
　　　　慕巢尚书书云室人欲为置（一作买）一歌者非所安也以诗相报因而和之　白居易
东川已过二三春，南国须求一两人。富贵大都多老大，欢娱太半为亲宾。
如愁翠黛应堪重，买笑黄金莫诉贫。他日相逢一杯酒，尊前还要落梁尘。
[页]卷,册....[5192]457,14
第2294笔
　　　　杪秋独夜　白居易
无限少年非我伴，可怜清夜与谁同。欢娱牢落中心少，亲故凋零四面空。
红叶树飘风起后，白须人立月明中。前头更有萧条物，老菊衰兰三两丛。
[页]卷,册....[5192]457,14
第2295笔
　　　　凭李睦州访徐凝山人（凝即睦州之民也。）　白居易
郡守轻诗客，乡人薄钓翁。解怜徐处士，唯有李郎中。
[页]卷,册....[5192]457,14
第2296笔
　　　　苏州故吏　白居易
江南故吏别来久，今日池边识我无。不独使君头似雪，华亭鹤死白莲枯。（莲鹤皆苏州同来。）
[页]卷,册....[5192]457,14
第2297笔
　　　　得杨湖州书颇夸抚民接宾纵酒题诗因以绝句戏之[5192]　白居易
岂独爱民兼爱客，不唯能饮又能文。白苹洲上春传语，柳使君输杨使君。
[页]卷,册....[5193]457,14
第2298笔
　　　　天宫（一作官）阁秋晴晚望　白居易
洛城秋霁后，梵阁暮登时。此日风烟好，今秋节候迟。
霞光红泛艳，树影碧参差。莫虑言归晚，牛家有宿期。
[页]卷,册....[5193]457,14
第2299笔
　　　　酬梦得暮秋晴夜对月相忆　白居易
霁月光如练，盈庭复满池。秋深无热后，夜浅未寒时。
露叶团荒菊，风枝落病梨。相思懒相访，应是各年衰。
[页]卷,册....[5193]457,14
第2300笔
　　　　同梦得和思黯见赠来诗中先叙三人同䜩之欢次有叹鬓发渐衰嫌孙子催老之意因酬（一作继）妍唱兼吟鄙怀　白居易
醉伴腾腾白与刘，何朝何夕不同游。留连灯下明犹饮，断送尊前倒即休。
催老莫嫌孙稚长，加年须喜鬓毛秋。教他伯道争存活，无子无孙亦白头。
[页]卷,册....[5193]457,14
第2301笔
　　　　听歌　白居易
管妙弦清歌入云，老人合眼醉醺醺。诚知不及当年听，犹觉闻时胜不闻。
[页]卷,册....[5193]457,14
第2302笔
　　　　三年冬随事铺设小堂寝处稍似稳暖因念衰病偶吟所怀　白居易
小宅非全陋，中堂不甚卑。聊堪会亲族，足以贮妻儿。
暖帐迎冬设，温炉向夜施。裘新青兔褐，褥软白猿皮。
似鹿眠深草，如鸡宿稳枝。逐身安枕席，随事有屏帷。
病致衰残早，贫营活计迟。由来蚕老后，方是茧[5193]成时。
[页]卷,册....[5194]457,14
第2303笔
　　　　初冬即事呈梦得　白居易
青毡帐暖喜微雪，红地炉深宜早寒。走笔小诗能和否，泼醅新酒试尝看。
僧来乞食因留宿，客到开尊便共欢。临老交亲零落尽，希君恕我取人宽。
[页]卷,册....[5194]457,14
第2304笔
　　　　自罢河南已换七尹每一入府怅然旧游因宿内厅偶题西壁兼呈韦尹常侍　白居易
每日河南府，依然似到家。杯尝七尹酒，（七官酒味不同。备尝之矣。）树看十年花。（即府中新果园。）
且健须欢喜，虽衰莫叹嗟。迎门无故吏，侍坐有新娃。
暖阁谋宵宴，寒庭放晚衙。主人留宿定，一任夕阳斜。
[页]卷,册....[5194]457,14
第2305笔
　　　　天寒晚起引酌咏怀寄许州王尚书汝州李常侍　白居易
叶覆冰池雪满山，日高慵起未开关。寒来更亦无过醉，老后何由可得闲。
四海故交唯许汝，十年贫健是樊蛮。相思莫忘樱桃会，一放狂歌一破颜。（樱桃花时，数与许汝二君欢会。甚乐。）
[页]卷,册....[5194]457,14
第2306笔
　　　　四年春　白居易
柳梢黄嫩草芽新，又入开成第四春。近日放慵多不出，少年嫌老可相亲。
分司吉傅频过舍，致仕崔卿拟卜邻。时辈推迁年事到，往还多是白头人。
[页]卷,册....[5194]457,14
第2307笔
　　　　白发　白居易
白发生来三十年，而今须鬓尽皤然。歌吟终日如狂叟，衰疾多时似瘦仙。
八戒夜持香火印，三光（一作元）朝念蕊珠篇。其余便被春收拾，不作闲游即醉眠。
[页]卷,册....[5194]457,14
第2308笔
　　　　追欢偶作　白居易
追欢逐乐少闲时，补贴（一作帖）平生得事迟。何处花开曾后看，谁家酒熟不先知。
石楼月下吹芦管，金谷风前舞柳枝。十听春啼变莺舌，三嫌老丑换蛾眉。
乐天一过难知分，犹自咨嗟两鬓丝（芦管柳枝已下。皆十年来洛中之事。）
[页]卷,册....[5195]457,14
第2309笔
　　　　公垂尚书以白马见寄光洁稳善以诗谢之　白居易
翩翩白马称金羁，领缀银花尾曳丝。毛色鲜明人尽爱，性灵驯善主偏知。
免将妾换惭来处，试使奴牵欲上时。不蹶不惊行步稳，最宜山简醉中骑。
[页]卷,册....[5195]457,14
第2310笔
　　　　西楼独立　白居易
身著白衣头似雪，时时醉立小楼中。路人回顾应相怪，十一年来见此翁。
[页]卷,册....[5195]457,14
第2311笔
　　　　书事咏怀　白居易
官俸将生计，虽贫岂敢嫌。金多输陆贾，酒足胜陶潜。（陶潜诗云：常苦酒不足。）
床煖僧敷坐，楼晴妓卷帘。日遭斋破用，（每月常持十斋。）春赖闰加添。（是年闰正月也。）
老向欢弥切，狂于饮不廉。十年闲未足，亦恐涉无厌。
[页]卷,册....[5195]457,14
第2312笔
　　　　酬梦得比萱草见赠（来篇云：唯君比萱草，相见可忘忧。）　白居易
杜康能散闷，萱草解忘忧。借问萱逢杜，何如白见刘。
老衰胜少夭，闲乐笑忙愁。试问同年内，何人得白头。
[页]卷,册....[5195]457,14
第2313笔
　　　　问皇甫十[5195]　白居易
苦乐心由我，穷通命任他。坐倾张翰酒，行唱接舆歌。
荣盛傍看好，优闲自适多。知君能断事，胜负两如何。
[页]卷,册....[5196]457,14
第2314笔
　　　　早春独登天宫阁（一作阙）　白居易
天宫日暖阁门开，独上迎春饮一杯。无限游人遥怪我，缘何最老最先来。
[页]卷,册....[5196]457,14
第2315笔
　　　　送苏州李使君赴郡二绝句　白居易
忆抛印绶辞吴郡，衰病当时已有余。今日贺君兼自喜，八回看换旧铜鱼。（予自罢苏州及兹，换八刺史也。）
馆娃宫深春日长，（馆娃宫。今灵岩寺也。）乌鹊桥高秋夜凉。（乌鹊桥在苏州南门。）风月不知人世变，奉君直似奉吴王。
[页]卷,册....[5196]457,14
第2316笔
　　　　长洲曲新词　白居易
茂苑绮罗佳丽地，女湖桃李艳阳时。心奴已死胡容老，后辈风流是阿谁。
[页]卷,册....[5196]457,14
第2317笔
　　　　忆江南词三首（此曲亦名谢秋娘，每首五句。）　白居易
江南好，风景旧曾谙。日出江花红胜火，春来江水绿如蓝。
能不忆江南。

江南忆，最忆是杭州。山寺月中寻柱子，郡亭枕上看潮头，
何日更重游。

江南忆，其次忆吴宫。吴酒一杯春竹叶，吴娃双舞醉芙蓉。
早晚复相逢。

[页]卷,册....[5196]457,14
第2318笔
　　　　病中诗十五首（并序）　白居易
　　开成己未岁，余蒲柳之年六十有八。冬十月甲寅旦，始得风痺之疾。
　　体〔〕（）（音关）目眩。左右不支，盖老病相乘时而至耳。余
　　早栖心释梵，浪迹老庄。因疾观身，果有所得。何则，外形骸而内忘
　　忧恚。先禅观而后顺医治，旬月以还，厥疾少闻。杜门高枕，澹然安
　　闲，吟讽兴来，亦不能遏。因成十五首，题为病中诗，且贻所知，兼
　　用自广。昔刘公干病漳浦，谢康乐卧临川，感有篇章，抒咏其志。今
　　引而序之者，虑不知我者或加诮焉。
　　　　病中诗十五首　初病风　白居易
六十八衰翁，乘衰百疾攻。朽株难免蠹，空穴易来风。
肘痹宜生柳，头旋剧转蓬。恬然不动处，虚白在胸中。
[页]卷,册....[5197]458,14
第2319笔
　　　　病中诗十五首　枕上作　白居易
风疾侵凌临老头，血凝筋滞不调柔。甘从此后支离卧，赖是从前烂漫游。
回思往事纷如梦，转觉余生杳若浮。浩气自能充静室，惊飙何必荡虚舟。
腹空先进松花酒，膝冷重装桂布裘。若问乐天忧病否，乐天知命了无忧。
[页]卷,册....[5197]458,14
第2320笔
　　　　病中诗十五首　答闲上人来问因何风疾　白居易
一床方丈向阳开，劳动文殊问疾来。欲界凡夫何足道，四禅天始免风灾。（色界四天，初禅具三灾，二禅无火灾，三禅无水灾，四禅无风灾。）
[页]卷,册....[5198]458,14
第2321笔
　　　　病中诗十五首　病中五绝句　白居易
世间生老病相随，此事心中久自知。今日行年将七十，犹须惭愧病来迟。

方寸成灰鬓作丝，假如强健亦何为。家无忧累身无事，正是安闲好病时。

李君墓上松应拱，元相池头竹尽枯。多幸乐天今始病，不知合要苦治无。（李、元，皆予执友也。杓直少予八岁，即世已九年。微之少予七年，薨已八年矣。今予始病，得非幸乎。）

目昏思（一作畏）寝即安眠，足软妨行便坐禅。身作医王心是药，不劳和扁到门前。

交亲不要苦相忧，亦拟时时强出游。但有心情何用脚，陆乘肩舆水乘舟。

[页]卷,册....[5198]458,14
第2322笔
　　　　病中诗十五首　送嵩客　白居易
登山临水分无期，泉石烟霞今属谁。君到嵩阳吟此句，与教二（一作三）十六峰知。
[页]卷,册....[5198]458,14
第2323笔
　　　　病中诗十五首　罢〔灸〕（炙）　白居易
病身佛说将何喻，变灭须臾岂不闻。莫遣净（一作浮）名知（一作和）我笑，休将火艾〔灸〕（炙）浮云。（维摩经云，是身如浮云。须臾变灭也。）
[页]卷,册....[5198]458,14
第2324笔
　　　　病中诗十五首　卖骆马[5198]　白居易
五年花下醉骑行，临卖回头嘶一声。项籍顾骓犹解叹，乐天别骆岂无情。
[页]卷,册....[5199]458,14
第2325笔
　　　　病中诗十五首　别柳枝　白居易
两枝杨柳小楼中，袅袅多年伴醉翁。明日（一作白）放归归去后，世间应不要春风。
[页]卷,册....[5199]458,14
第2326笔
　　　　病中诗十五首　就暖偶酌戏诸诗酒旧侣　白居易
低屏软褥卧藤床，舁向前轩就日阳。一足任他为外物，三杯自要沃中肠。
头风若见诗应愈，齿折仍夸笑不妨。细酌徐吟犹得在，旧游未必便相忘。
[页]卷,册....[5199]458,14
第2327笔
　　　　病中诗十五首　岁暮呈思黯相公皇甫朗之及梦得尚书　白居易
岁暮皤然一老夫，十分流辈九分无。莫嫌身病人扶侍，犹胜无身可遣扶。
[页]卷,册....[5199]458,14
第2328笔
　　　　病中诗十五首　自解　白居易
房传往世为禅客，（世传房太尉前生为禅僧。与娄师德友善，慕其为人。故今生有娄之遗风也。）王道前生应画师。（王右丞（相）诗云，宿世是词客。前身应画师。）我亦定中观宿命，多生债负是歌诗。
不然何故狂吟咏，病后多于未病时。
[页]卷,册....[5199]458,14
第2329笔
　　　　岁暮病怀赠梦得（时与梦得同患足疾）　白居易
十年四海故交亲，零落唯残两病身。共遣数奇从是命，同教步蹇有何因。
眼随老减嫌长夜，体待阳舒望早春。新乐堂前旧池上，相过亦不要他人。
[页]卷,册....[5199]458,14
第2330笔
　　　　雪后过集贤裴令公旧宅有感　白居易
梁王捐馆后，枚叟过门时。有泪人还泣，无情雪不知。
台亭留尽在，宾客散何之。唯有萧条雁，时来下故[5199]池。
[页]卷,册....[5200]458,14
第2331笔
　　　　酬梦得贫居咏怀见赠　白居易
岁阴生计两蹉跎，相顾悠悠醉且歌。厨冷难留乌止屋，（诗云：赡乌爰止，于谁之屋，言乌多止富家之屋也。）门闲可与雀张罗。
病添庄舄吟声苦，贫欠韩康药债多。日望挥金贺新命，（来篇云：若有金挥胜二疏。）俸钱依旧又如何。（时梦得罢宾客，除秘监，禄俸略同，故云。）
[页]卷,册....[5200]458,14
第2332笔
　　　　酬梦得见喜疾瘳　白居易
暖卧摩绵褥，晨（一作寒）倾药酒螺。昏昏布裘底，病醉睡相和。
末疾徒云尔，（传云：风淫末疾，末谓四肢。）余年有几何。须知差与否，相去校无多。
[页]卷,册....[5200]458,14
第2333笔
　　　　夜闻筝中弹潇湘送神曲感旧　白居易
缥缈巫山女，归来七八年。殷勤湘水曲，留在十三弦。
苦调吟还出，深情咽不传。万重云水思，今夜月明前。
[页]卷,册....[5200]458,14
第2334笔
　　　　感苏州旧舫　白居易
画梁朽折红窗破，独立池边尽日看。守得苏州船舫烂，此身争合不衰残。
[页]卷,册....[5200]458,14
第2335笔
　　　　感旧石上字　白居易
闲拨船行寻旧池，幽情往事复谁知。太湖石上镌三字，十五年前陈结之。
[页]卷,册....[5200]458,14
第2336笔
　　　　见敏中初到邠宁秋日登城楼诗诗中颇多乡思因以寄和（从殿中侍御出副邠宁）[5200]　白居易
想尔到边头，萧条正值秋。二年贫御史，八月古邠州。
丝管闻虽乐，风沙见亦愁。望乡心若苦，不用数登楼。
[页]卷,册....[5201]458,14
第2337笔
　　　　斋戒　白居易
每因斋戒断荤腥，渐觉尘劳染爱轻。六贼定知无气色，三尸应恨少恩情。
酒魔降伏终须尽，诗债填还亦欲平。从此始堪为弟子，竺乾师是古先生。
[页]卷,册....[5201]458,14
第2338笔
　　　　戏礼经老僧　白居易
香火一炉灯一醆，白头夜礼佛名经。何年饮著声闻酒，直到如今醉未醒。
[页]卷,册....[5201]458,14
第2339笔
　　　　近见慕巢尚书诗中屡有叹老思退之意又于洛下新置郊居然宠寄方深归心大速因以长句戏而谕之　白居易
近见诗中叹白发，遥知阃外忆东都。烟霞偷眼窥来久，富贵黏身摆得无。
新置林园犹濩落，未终婚嫁且踟蹰。应须待到悬车岁，然后东归伴老夫。
[页]卷,册....[5201]458,14
第2340笔
　　　　对镜偶吟赠张道士抱元　白居易
闲来对镜自思量，年貌衰残分所当。白发万茎何所怪，丹砂一粒不曾尝。
眼昏久被书料理，肺渴多因酒损伤。今日逢师虽已晚，枕中治老有何方。
[页]卷,册....[5201]458,14
第2341笔
　　　　病入新正　白居易
枕上惊新岁，花前念旧欢。是身老所逼，非意病相干。
风月情犹在，杯觞兴渐（一作又）阑。便休心未伏，更试[5201]一春看。
[页]卷,册....[5202]458,14
第2342笔
　　　　卧疾来早晚　白居易
卧疾来早晚，悬悬将十旬。婢能寻本草，犬不吠医人。
酒瓮全生醭，歌筵半委尘。风光还欲好，争向枕前春。
[页]卷,册....[5202]458,14
第2343笔
　　　　强起迎春戏寄思黯　白居易
杖策人扶废病身，晴和强起一迎春。他时蹇跛纵行得，笑杀平原楼上人。
[页]卷,册....[5202]458,14
第2344笔
　　　　梦得前所酬篇有炼尽美少年之句因思往事兼咏今怀重以长句答之　白居易
炼尽少年成白首，忆初相识到今朝。昔饶春桂长先折，今伴寒松取（一作最）后凋。（昔登科第，梦得多居先。今同暮年，洛下为老伴。）
生事纵贫犹可过，风情虽老为全销。声华宠命人皆得，若个如君历七朝。（梦得贞元中及今，凡仕七朝也。）
[页]卷,册....[5202]458,14
第2345笔
　　　　病后寒食　白居易
故纱绛帐旧青毡，药酒醺醺引醉眠。斗擞弊袍春晚后，摩挲病脚日阳前。
行无筋力寻山水，坐少精神听管弦。抛掷风光负寒食，曾来未省似今年。
[页]卷,册....[5202]458,14
第2346笔
　　　　老病相仍以诗自解　白居易
荣枯忧喜与彭殇，都是人间戏一场。虫臂鼠肝犹不怪，鸡肤鹤发复何伤。
昨因风发甘长往，今遇阳和又小康。（春暖来，风痹稍退也。）还似远行装束了，迟回且住亦何妨。
[页]卷,册....[5202]458,14
第2347笔
　　　　皇甫郎中亲家翁赴任绛州宴送出城赠别　白居易
慕贤入室交先定，结援通家好复成。新妇不嫌贫活计，娇孙同慰老心情。
洛桥歌酒今朝散，绛路风烟几日行。欲识离群相恋意，为君扶病出都城。
[页]卷,册....[5203]458,14
第2348笔
　　　　春暖　白居易
风痹宜和暖，春来脚较轻。莺留花下立，鹤引水边行。
发少嫌巾重，颜衰讶镜明。不论亲与故，自亦昧平生。
[页]卷,册....[5203]458,14
第2349笔
　　　　残春晚起伴客笑谈　白居易
掩户下帘朝睡足，一声黄鸟报残春。披衣岸帻日高起，两角青衣扶老身。
策杖强行过里巷，引杯闲酌伴亲宾。莫言病后妨谈笑，犹恐多于不病人。
[页]卷,册....[5203]458,14
第2350笔
　　　　送唐州崔使君侍亲赴任　白居易
连持使节历专城，独贺崔侯最庆荣。乌府一抛霜简去，朱轮四从板舆行。（崔郎中从殿中连典四郡，皆侍亲赴任。）
发时止许沙鸥送，到日方乘竹马迎。唯虑郡斋宾友少，数杯春酒共谁倾。
[页]卷,册....[5203]458,14
第2351笔
　　　　春晚咏怀赠皇甫朗之　白居易
艳阳时节又蹉跎，迟暮光阴复若何。一岁平分春日少，百年通计老时多。
多中更被愁牵引，少处兼遭病折磨。赖有销忧治闷药，君家浓酎我狂歌。
[页]卷,册....[5203]458,14
第2352笔
　　　　春尽日宴罢感事独吟（开成五年三月三十日作）[5203]　白居易
五年三月今朝尽，客散筵空独掩扉。病共乐天相伴住，春随樊子一时归。
闲听莺语移时立，思逐杨花触处飞。金带缒腰衫委地，年年衰瘦不胜衣。
[页]卷,册....[5204]458,14
第2353笔
　　　　病中辱崔宣城长句见寄兼有觥绮之赠因以四韵总而酬之　白居易
刘〔桢〕（祯）病发经春卧，谢朓诗来尽日吟。三道旧夸收片玉，（昔予考制策，崔君登科也。）一章新喜获双金。
信题霞绮缄情重，酒试银觥表分深。科第门生满霄汉，岁寒少得似君心。
[页]卷,册....[5204]458,14
第2354笔
　　　　前有别杨柳枝绝句梦得继和云春尽絮飞留不得随风好去落谁家又复戏答　白居易
柳老春深日又斜，任他飞向别人家。谁能更学孩童戏，寻逐春风捉柳花。
[页]卷,册....[5204]458,14
第2355笔
　　　　池上早夏　白居易
水积春塘晚，阴交夏木繁。舟船如野渡，篱落似江村。
静拂琴床席，香开酒库门。慵闲无一事，时弄小娇孙。
[页]卷,册....[5204]458,14
第2356笔
　　　　谈氏外孙生三日喜是男偶吟成篇兼戏呈梦得　白居易
玉芽珠颗小男儿，罗荐兰汤浴罢时。芣苜春来盈女手，梧桐老去长孙枝。
庆传媒氏燕先贺，喜报谈家乌预知。明日贫翁具鸡黍，应须酬赛引雏诗。（前年谈氏外孙女初生，梦得有贺诗云。从此引鸳雏，今幸是男。前言似有征，故云。）
[页]卷,册....[5204]458,14
第2357笔
　　　　开成大行皇帝挽歌词四首奉敕撰进　白居易
御宇恢皇化，传家叶至公。华夷臣妾内，尧舜弟兄中。
制度移民俗，文章变国风。开成与贞观，实录事多[5204]同。

晏驾辞双阙，灵仪出九衢。上云归碧落，下席葬苍梧。
蓂晚余尧历，龟新启夏图。三朝联棣萼，从古帝王无。

严恭七月礼，哀恸万人心。地感胜秋气，天愁结夕阴。
鼎湖龙渐远，蒙汜日初沈。唯有云韶乐，长留治世音。

化成同轨表清平，恩结连枝感圣明。帝与九龄虽吉梦，山呼万岁是虚声。
月低仪仗辞兰路，风引笳箫入柏城。老病龙髯攀不及，东周退傅最伤情。

[页]卷,册....[5205]458,14
第2358笔
　　　　时热少客因咏所怀　白居易
冠栉心多懒，逢迎兴渐微。况当时热甚，幸遇客来稀。
湿洒池边地，凉开竹下扉。露床青篾簟，风架白蕉衣。
院静留僧宿，楼空放妓归。衰残强欢宴，此事久知非。
[页]卷,册....[5205]458,14
第2359笔
　　　　宣州崔大夫合老忽以近诗数十首见示吟讽之下窃有所喜因成长句寄题郡斋　白居易
谢玄晖殁吟声寝，郡阁寥寥笔砚闲。无复新诗题壁上，虚教远岫列窗间。（谢宣城郡内诗云，窗中列远岫。）
忽惊歌雪今朝至，必恐文星昨夜还。再喜宣城章句动，飞觞遥贺敬亭山。（谢又有题敬亭山诗，并见文选中。）
[页]卷,册....[5205]458,14
第2360笔
　　　　足疾　白居易
足疾无加亦不瘳，绵春历夏复经秋。开颜且酌尊中酒，代步多乘池上舟。
幸有眼前衣食在，兼无身后子[5205]孙忧。应须学取陶彭泽，但委心形任去留。
[页]卷,册....[5206]458,14
第2361笔
　　　　晚池泛舟遇景成咏赠吕处士　白居易
岸浅桥平池面宽，飘然轻櫂泛澄澜。风宜扇引开怀入，树爱舟行仰卧看。
别境客稀知不易，能诗人少咏应难。唯怜吕叟时相伴，同把磻溪旧钓竿。
[页]卷,册....[5206]458,14
第2362笔
　　　　梦微之　白居易
夜来携手梦同游，晨起盈巾泪莫收。漳浦老身三度病，咸阳草树（一作宿草）八回秋。
君埋泉下泥销骨，我寄人间雪满头。阿卫韩郎相次去，夜台茫昧得知不。（阿卫，微之小男。韩郎，微之爱　。）
[页]卷,册....[5206]458,14
第2363笔
　　　　感秋咏意　白居易
炎凉迁次速如飞，又脱生衣著熟衣。遶壁暗蛩无限思，恋巢寒燕未能归。
须知流辈年年失，莫叹衰容日日非。旧语相传聊自慰，世间七十老人稀。
[页]卷,册....[5206]458,14
第2364笔
　　　　老病幽独偶吟所怀　白居易
眼渐昏昏耳渐聋，满头霜雪半身风。已将身出浮云外，（维摩经云。是身如浮云也。）犹寄形于逆旅中。
觞咏罢来宾阁闭，笙歌散后妓房空。世缘俗念消除尽，别是人间清净翁。
[页]卷,册....[5206]458,14
第2365笔
　　　　和杨尚书罢相后夏日游永安水亭兼招本曹杨侍郎同行　白居易
道行无喜退无忧，舒卷如云得自由。良冶动时为哲匠，巨川济了作虚舟。
竹亭阴合偏宜夏，水槛风凉不待秋。遥爱翩翩双紫凤，入同官署出同游。
[页]卷,册....[5206]458,14
第2366笔
　　　　在家出家　白居易
衣食支吾婚嫁毕，从今家事不相仍。夜眠身是投林鸟，朝饭心同乞食僧。
清唳数声松下鹤，寒光一点竹间灯。中宵入定跏趺坐，女唤妻呼多不应。
[页]卷,册....[5207]458,14
第2367笔
　　　　夜凉　白居易
露白风清庭户凉，老人先著夹衣裳。舞腰歌袖抛何处，唯对无弦琴一张。
[页]卷,册....[5207]458,14
第2368笔
　　　　继之尚书自余病来寄遗非一又蒙览醉吟先生传题诗以美之今以此篇用伸酬谢　白居易
衰残与世日相疏，惠好唯君分有余。茶药赠多因病久，衣裳寄早及寒初。（所寄赠之物，皆及时。）
交情郑重金相似，诗韵清锵玉不如。醉傅狂言人尽笑，独知我者是尚书。
[页]卷,册....[5207]458,14
第2369笔
　　　　五年秋病后独宿香山寺三绝句　白居易
经年不到龙门寺，今夜何人知我情。还向畅师房里宿，新秋月色旧滩声。

饮徒歌伴今何在，雨散云飞尽不回。从此香山风月夜，祗应长是一身来。

石盆泉畔石楼头，十二年来昼夜游。更过今年年七十，假如无病亦宜休。

[页]卷,册....[5207]458,14
第2370笔
　　　　题香山新经堂招僧　白居易
烟满秋堂月满庭，香花漠漠磬泠泠。谁能来此寻真谛，白老新开一藏经。
[页]卷,册....[5207]458,14
第2371笔
　　　　偶题邓公（公即给事中珽之子也。饥穷老病，退居此村。）[5207]　白居易
偶因携酒寻村客，聊复回车访薜萝。且值雪寒相慰问，不妨春暖更经过。
翁居山下年空老，我得人间事校多。一种共翁头似雪，翁无衣食自（一作又）如何。
[页]卷,册....[5208]458,14
第2372笔
　　　　早入皇城赠王留守仆射　白居易
津桥残月晓沈沈，风露凄清禁署深。城柳宫槐谩摇落，悲愁不到贵人心。
[页]卷,册....[5208]458,14
第2373笔
　　　　寄题庐山旧草堂兼呈二林寺道侣　白居易
三十年前草堂主，而今虽在鬓如丝。登山寻水应无力，不似江州司马时。
渐伏酒魔休放醉，犹残口业未抛诗。君行过到𬬻峰下，为报东林长老知。（此诗凭钱知进侍御往题草堂中也。）
[页]卷,册....[5208]458,14
第2374笔
　　　　改业　白居易
先生老去饮无兴，居士病来闲有余。犹觉醉吟多放逸，不如禅定更清虚。（予先有醉吟先生传，今故云。）
柘枝紫袖教丸药，羯鼓苍头遣种蔬。却被山僧戏相问，一时改业意何如。
[页]卷,册....[5208]458,14
第2375笔
　　　　山下留别佛光和尚　白居易
劳师送我下山行，此别何人识此情。我已七旬师九十，当知后会在他生。
[页]卷,册....[5208]458,14
第2376笔
　　　　山中五绝句（游嵩阳见五物，各有所感，感兴不同，随兴而吟，因成五绝。）　白居易
　　　　山中五绝句　岭上云　白居易
岭上白云朝未散，田中青麦旱将枯。自生自灭（一作减）成何事，能逐东风作雨无。
[页]卷,册....[5208]458,14
第2377笔
　　　　山中五绝句　石上苔[5208]　白居易
漠漠斑斑石上苔，幽芳静绿绝纤埃。路傍凡草荣遭遇，曾得七香车辗来。
[页]卷,册....[5209]458,14
第2378笔
　　　　山中五绝句　林下樗　白居易
香檀文桂苦雕镌，生理何曾得自全。知我无材老樗否，一枝不损尽天年。
[页]卷,册....[5209]458,14
第2379笔
　　　　山中五绝句　涧中鱼　白居易
海水桑田欲变时，风涛翻覆沸天池。鲸吞蛟斗波成血，深涧游鱼乐不知。
[页]卷,册....[5209]458,14
第2380笔
　　　　山中五绝句　洞中蝙蝠　白居易
千年鼠化白蝙蝠，黑洞深藏避网罗。远害全身诚得计，一生幽暗又如何。
[页]卷,册....[5209]458,14
第2381笔
　　　　自戏三绝句（闲卧独吟，无人酬和，聊假身心相戏往复，偶成三章。）　白居易
　　　　自戏三绝句　心问身　白居易
心问身云何泰然，严冬暖被日高眠。放君快活知恩否，不早朝来十一年。
[页]卷,册....[5209]458,14
第2382笔
　　　　自戏三绝句　身报心　白居易
心是身王身是宫，君今居在我宫中。是君家舍君须爱，何事论恩自说功。
[页]卷,册....[5209]458,14
第2383笔
　　　　自戏三绝句　心重答身　白居易
因我疏慵休罢早，遣君安乐岁时多。世间老苦人何限，不放君闲奈我何。
[页]卷,册....[5209]458,14
第2384笔
　　　　会昌元年春五绝句　白居易
　　　　会昌元年春五绝句　病后喜过刘家（一作梦得）[5209]　白居易
忽忆前年初病后，此生甘分不衔杯。谁能料得今春事，又向刘家饮酒来。
[页]卷,册....[5210]458,14
第2385笔
　　　　会昌元年春五绝句　赠举之仆射（今春与仆射三为寒食之会）　白居易
鸡毬饧粥屡开筵，谈笑讴吟间管弦。一月三回寒食会，春光应不负今年。
[页]卷,册....[5210]458,14
第2386笔
　　　　会昌元年春五绝句　卢尹贺梦得会中作　白居易
病闻川守贺筵开，起伴尚书饮一杯。任意少年长笑我，老人自觅老人来。
[页]卷,册....[5210]458,14
第2387笔
　　　　会昌元年春五绝句　题朗之槐亭　白居易
春风可惜无多日，家酝唯残软半瓶。犹望君归同一醉，篮舁早晚入槐亭。
[页]卷,册....[5210]458,14
第2388笔
　　　　会昌元年春五绝句　劝梦得酒　白居易
谁人功画麒麟阁，何（一作酒）客新投魑魅乡。两处荣枯君莫问，残春更醉两三场。
[页]卷,册....[5210]458,14
第2389笔
　　　　过裴令公宅二绝句（裴令公在日，常同听杨柳枝歌，每遇雪天，无非招宴，二物如故，因成感情。）　白居易
风吹杨柳出墙枝，忆得同欢共醉时。每到集贤坊地（一作北）过，不曾一度不低眉。

梁王旧馆雪蒙蒙，愁杀邹枚二老翁。（此句兼属梦得。）假使明朝深一尺，亦无人到兔园中。

[页]卷,册....[5210]458,14
第2390笔
　　　　百日假满少傅官停自喜言怀　白居易
长告今朝满十旬，从兹萧洒便终身。老嫌手重抛牙笏，病喜头轻换角巾。
疏傅不朝悬组绶，尚平无累毕婚姻。人言世事何时了，我是人间事了人。
[页]卷,册....[5210]458,14
第2391笔
　　　　早热[5210]　白居易
畏景又加旱，火云殊未收。篱暄饥有雀，池涸渴无鸥。
岸帻头仍痛，褰裳汗亦流。若为当此日，迁客向炎州。（时杨、李二相各贬潮、韶。）
[页]卷,册....[5211]458,14
第2392笔
　　　　题崔少尹上林坊新居　白居易
坊静居新深且幽（一作深居新且幽），忽疑缩地到沧洲。宅东篱缺嵩峰出，堂后池（一作门）开洛水流。
高下三层盘野径，沿洄十里泛渔舟。若能为客烹鸡黍，愿伴田苏日日游。
[页]卷,册....[5211]458,14
第2393笔
　　　　新涧亭　白居易
烟萝初合涧新开，闲上西亭日几回。老病归山应未得，且移泉石就身来。
[页]卷,册....[5211]458,14
第2394笔
　　　　对酒有怀寄李十九郎中　白居易
往年江外抛桃叶，（结之也。）去岁楼中别柳枝。（樊蛮也。）寂寞春来一杯酒，此情唯有李君知。
吟君旧句情难忘，风月何时是尽时。（李君尝有悼故妓诗云，直应人世无风月。始是心中忘却时，今故云。）
[页]卷,册....[5211]458,14
第2395笔
　　　　杨六尚书频寄新诗诗中多有思闲相就之志因书鄙意报而谕之　白居易
君年殊未及悬车，未合将闲逐老夫。身健正宜金印绶，位高方称白髭须。
若论尘事何由了，但问云心自在无。进退是非俱是梦，丘中阙下亦何殊。
[页]卷,册....[5211]458,14
第2396笔
　　　　偶吟自慰兼呈梦得（予与梦得甲子同，今俱七十。）　白居易
且喜同年满七旬，莫嫌衰病莫嫌贫。已为海内有名客，又占世间长命人。
耳里声闻新将相，眼前失尽故交亲。尊荣富寿难兼得，闲坐思量最要身。
[页]卷,册....[5211]458,14
第2397笔
　　　　寄潮州杨继之　白居易
相府潮阳俱梦中，梦中何者是穷通。他时事过方应悟，不独荣空辱亦空。
[页]卷,册....[5212]458,14
第2398笔
　　　　雪暮偶与梦得同致仕裴宾客王尚书饮　白居易
黄昏惨惨雪霏霏，白首相欢醉不归。四个老人三百岁，（裴年九十余。王八十余，予与梦得俱七十。合三百余岁，可谓希有之会也。）人间此会亦应稀。
[页]卷,册....[5212]458,14
第2399笔
　　　　雪朝乘兴欲诣李司徒留守先以五韵戏之　白居易
夜寒生酒思，晓雪引诗情。热饮一两醆，冷吟三五声。
铺花怜地冻，销玉畏天晴。好拂乌巾出，宜披鹤氅行。
梁园应有兴，何不召邹生。
[页]卷,册....[5212]458,14
第2400笔
　　　　赠思黯（前以履道新小滩寄思黯，报章云：请向归仁砌下看，思黯归仁宅，亦有小滩。）　白居易
为怜清浅爱潺湲，一日三回到水边。若道归仁滩更好，主人何故别三年。
[页]卷,册....[5212]458,14
第2401笔
　　　　听歌六绝句　白居易
　　　　听歌六绝句　听都子歌（词云：试问嫦娥更要无。）　白居易
都子新歌有性灵，一声格转已堪听。更听唱到嫦娥字，犹有樊家旧典刑。
[页]卷,册....[5212]458,14
第2402笔
　　　　听歌六绝句　乐世（一名六么）　白居易
管急弦（一作丝）繁拍渐稠，绿腰宛转曲终头。诚知乐世声声乐，老病人听未免愁。
[页]卷,册....[5212]458,14
第2403笔
　　　　听歌六绝句　水调（第五遍乃五言调，调韵最切。）[5212]　白居易
五言一遍最殷勤，调少情多似有因。不会当时翻曲意，此声肠断为何人。
[页]卷,册....[5213]458,14
第2404笔
　　　　听歌六绝句　想夫怜（王维右丞词云：秦川一半夕阳开，此句尤佳。）　白居易
玉管朱弦莫急催，容听歌送十分杯。长爱夫怜第二句，请君重唱夕阳开。
[页]卷,册....[5213]458,14
第2405笔
　　　　听歌六绝句　何满子（开元中，沧州有歌者何满子，临刑，进此曲以赎死，上竟不免。）　白居易
世传满子是人名，临就刑时曲始成。一曲四调（一作词）歌八叠，从头便是断肠声。
[页]卷,册....[5213]458,14
第2406笔
　　　　听歌六绝句　离别难（一下有词字）　白居易
绿杨陌上送行人，马去车回一望尘。不觉别时红泪尽，归来无泪可（一作更）沾巾。
[页]卷,册....[5213]458,14
第2407笔
　　　　闲乐　白居易
坐安卧稳（仄声）平肩，倚杖披衫遶四边。空腹三杯卯后酒，曲肱一觉醉中眠。
更无忙苦吟闲乐，恐是人间自在天。
[页]卷,册....[5213]458,14
第2408笔
　　　　立秋夕凉风忽至炎暑稍消即事咏怀寄汴州节度使李二十尚书　白居易
袅袅簷树动，好风西南来。红缸霏微灭，碧幌飘飖开。
披襟有余凉，拂簟无纤埃。但喜烦暑退，不惜光阴催。
河秋稍清浅，月午方裴回。或行或坐卧，体适心悠哉。
美人在浚都，旌旗绕楼台。虽非沧溟阻，难见如蓬莱。
蝉迎节又换，雁送书未回。君位日宠重，我年日摧颓。
无因风月下，一举平生（一作与共持）杯。
[页]卷,册....[5214]459,14
第2409笔
　　　　开成二年夏闻新蝉赠梦得（十年来，常与梦得索居。同在洛下，每闻蝉，多有寄答，今喜以此篇唱之。）　白居易
十载与君别，常感新蝉鸣。今年共君听，同在洛阳成。
噪处知林静，闻时觉景清。凉风忽袅袅，秋思先秋生。
残槿花边立，老槐阴下行。虽无索居恨，还动长年情。
且喜未聋耳，年年闻此声。
[页]卷,册....[5214]459,14
第2410笔
　　　　题牛相公归仁里宅新成小滩　白居易
平生见流水，见此转留连。况此朱门内，君家新引泉。
伊流决一带，洛石砌千拳。与君三伏月，满耳作潺湲。
深处碧磷磷，浅处清溅溅。埼岸束呜（一作鸣）咽，沙汀散沦涟。
翻浪雪不尽，澄波空共鲜。两岸滟滪口，一泊潇湘天。
曾作天南客，漂流六七年。何山不倚杖，何水不停船。
巴峡声心里，松江色眼前。今朝小滩上，能不思悠然。
[页]卷,册....[5214]459,14
第2411笔
　　　春日闲居三首　白居易
陶云爱吾庐，吾亦爱吾屋。屋中有琴书，聊以慰幽独。
是时三月半，花落庭芜绿。舍上晨鸠鸣，窗间春睡足。
睡足起闲坐，景晏方栉沐。今日非十斋，庖童馈鱼肉。
饥来恣餐歠，冷热随所欲。饱竟快搔爬，筋骸无检束。
岂徒畅肢体，兼欲遗耳目。便可傲松乔，何假杯中渌。

广池春水平，群鱼恣游泳。新林绿阴成，众鸟欣相鸣（叶韵）。
时我亦潇洒，适无累与病。鱼鸟人则殊，同归于遂性。
缅思山梁雉，时哉感孔圣。圣人不得所，慨然叹时命。
我今对鳞羽，取乐成谣咏。得所仍得时，吾生一何幸。

劳者不觉歌，歌其劳苦事。逸者不觉歌，歌其逸乐意。
问我逸如何，闲居多兴味。问我乐如何，闲官少忧累。
又问俸厚薄，百千随月至。又问年几何，七十行欠二。
所得皆过望，省躬良可愧。马闲无羁绊，鹤老有禄位。
设自为化工，优饶只如是。安得不歌咏，默默受天赐。

[页]卷,册....[5215]459,14
第2412笔
　　　　小阁闲坐　白居易
阁前竹萧萧，阁下水潺潺。拂簟卷帘坐，清风生其间。
静闻新蝉鸣，远见飞鸟还。但有巾挂壁，而无客叩关。
二疏返故里，四老归旧山。吾亦适所愿，求闲而得闲。
[页]卷,册....[5215]459,14
第2413笔
　　　　游平泉宴浥涧宿香山石楼赠座客　白居易
逸少集兰亭，季伦宴金谷。金谷太繁华，兰亭阙丝竹。
何如今日会，浥涧平泉曲。杯酒与管弦，贫中随分足。
紫鲜林笋嫩，红润园桃熟。采摘助盘筵，芳滋盈口腹。
闲吟暮云碧，醉藉春草绿。舞妙艳流风，歌清叩[5215]寒玉。
古诗惜昼短，劝我令秉烛。是夜勿言归，相携石楼宿。
[页]卷,册....[5216]459,14
第2414笔
　　　　池上幽境　白居易
褭褭过水桥，微微入林路。幽境深谁知，老身闲独步。
行行何所爱，遇物自成趣。平滑青盘石，低密绿阴树。
石上一素琴，树下双草屦。此是荣先生，坐禅三乐处。
[页]卷,册....[5216]459,14
第2415笔
　　　　夏日闲放　白居易
时暑不出门，亦无宾客至。静室深下帘，小庭新扫地。
褰裳复岸帻，闲傲得自恣。朝景枕簟清，乘凉一觉睡。
午餐何所有，鱼肉一两味。夏服亦无多，蕉纱三五事。
资身既给足，长（音丈）物徒烦费。若比箪瓢人，吾今太富贵。
[页]卷,册....[5216]459,14
第2416笔
　　　　和思黯居守独饮偶醉见示六韵时梦得和篇先成颇为丽绝因添两韵继而美之　白居易
宫漏滴渐阑，城乌啼复歇。此时若不醉，争奈千门月。
主人中夜起（一作坐），妓烛前罗列。歌袂默收声，舞鬟低赴节。
弦吟玉柱品，酒透金杯热。朱颜忽已酡，清奏犹未阕。
妍词黯先唱，逸韵刘继发。铿然双雅音，金石相磨戛。
[页]卷,册....[5216]459,14
第2417笔
　　　　和梦得洛中早春见赠七韵　白居易
众皆赏春色，君独怜春意。春意竟如何，老夫知此味。
烛余减夜漏，衾暖添朝睡。恬和台上风，虚润池边地。
开迟花养艳，语懒莺含思。似讶隔年斋，如劝迎春醉。
何日同宴游，心期二月二。（此日出斋、故云。）
[页]卷,册....[5216]459,14
第2418笔
　　　　樱桃花下有感而作（开成三年春季美周宾客南池者）　白居易
蔼蔼美周宅，樱繁春日斜。一为洛下客，十见池上花。
烂熳岂无意，为君占年（一作物）华。风光饶此树，歌舞胜诸家。
失尽白头伴，长成红粉娃。停杯两相顾，堪喜亦堪嗟。（白头伴、红粉娃，皆有所属。）
[页]卷,册....[5217]459,14
第2419笔
　　　　洗竹　白居易
布裘寒拥颈，毡履温承足。独立冰池前，久看洗霜竹。
先除老且病，次去纤而曲。剪弃犹可怜，瑯玕十余束。
青青复籊籊，颇异凡草木。依然若有情，回头语僮仆。
小者截鱼竿，大者编茅屋。勿作篲与箕，而令粪土辱。
[页]卷,册....[5217]459,14
第2420笔
　　　　新沐浴　白居易
形适外无恙，心恬内无忧。夜来新沐浴，肌发舒且柔。
宽裁夹乌帽，厚絮长白裘。裘温裹我足，帽暖覆我头。
先进酒一杯，次举粥一瓯。半酣半饱时，四体春悠悠。
是月岁阴暮，惨冽天地愁。白日冷无光，黄河冻不流。
何处征戍行，何人羁旅游。穷途绝粮客，寒狱无灯囚。
劳生彼何苦，遂性我何优。抚心但自愧，孰知其所由。
[页]卷,册....[5217]459,14
第2421笔
　　　　三年除夜　白居易
晰晰燎火光，氲氲腊酒香。嗤嗤童稚戏，迢迢岁夜长。
堂上书帐前，长幼合成行。以我年最长，次第来称觞。
七十期渐近，万绿心已忘。不唯少欢乐，兼亦无悲伤。
素屏应居士，青衣侍孟光。夫妻老相对，各坐一绳床。（顾虎头画维摩居士图，白衣素屏也。）
[页]卷,册....[5217]459,14
第2422笔
　　　　自题小园　白居易
不斗门馆华，不斗林园大。但斗为主人，一坐十余载。
回看甲乙第，列在都城内。素垣夹朱门，蔼蔼遥相对。
主人安在哉，富贵去不回。池乃为鱼凿，林乃为禽栽。
何如小园主，拄杖闲即来。亲宾有时会，琴酒连夜开。
以此聊自足，不羡大池台。
[页]卷,册....[5218]459,14
第2423笔
　　　　病中宴坐　白居易
有酒病不饮，有诗慵不吟。头眩（平声）罢垂钩，手痹休援琴。
竟日悄无事，所居闲且深。外安支离体，中养希夷心。
窗户纳秋景，竹木澄夕阴。宴坐小池畔，清风时动襟。
[页]卷,册....[5218]459,14
第2424笔
　　　　戒药　白居易
促促急景中，蠢蠢微尘里。生涯有分限，爱恋无终已。
早夭羡中年，中年羡暮齿。暮齿又贪生，服食求不死。
朝吞太阳精，夕吸秋石髓。徼福反成灾，药误者多矣。
以之资嗜欲，又望延甲子。天人阴骘间，亦恐无此理。
域中有真道，所说不如此。后身始身存，吾闻诸老氏。
[页]卷,册....[5218]459,14
第2425笔
　　　　赠梦得　白居易
前日君家饮，昨日王家宴。今日过我庐，三日三会面。
当歌聊自放，对酒交相劝。为我尽一杯，与君发三愿。
一愿世清平，二愿身强健。三愿临老头，数与君相见。
[页]卷,册....[5218]459,14
第2426笔
　　　　逸老（庄子云：劳我以生，逸我以老，息我以死也。）　白居易
白日下骎骎，青天高浩浩。人生在其中，适时即为好。
劳我以少壮，息我以衰老。顺之多吉寿，违之或凶[5218]夭。
我初五十八，息老虽非早。一闲十三年，所得亦不少。
况加禄仕后，衣食常温饱。又从风疾来，女嫁男婚了。
胸中一无事，浩气凝襟抱。飘若云信风，乐于鱼在藻。
桑榆坐已暮，钟漏行将晓。皤然七十翁，亦足称寿考。
筋骸本非实，一束芭蕉草。眷属偶相依，一夕同栖鸟。
去何有顾恋，住亦无忧恼。生死尚复然，其余安足道。
是故临老心，冥然合玄造。
[页]卷,册....[5219]459,14
第2427笔
　　　　遇物感兴因示子弟　白居易
圣择狂夫言，俗信老人语。我有老狂词，听之吾语汝。
吾观器用中，剑锐锋多伤。吾观形骸内，骨劲（一作劲骨）齿先亡。
寄言处世者，不可苦刚强。龟性愚且善，鸠心钝无恶。
人贱拾支床，鹘欺擒暖脚。寄言立身者，不得全柔弱。
彼固（一作因）罹祸难，此未免忧患（平声）。于何保终吉，强弱刚柔间。
上遵周孔训，旁鉴老庄言。不唯鞭其后，亦要轭其先。
[页]卷,册....[5219]459,14
第2428笔
　　　　首夏南池独酌　白居易
春尽杂英歇，夏初芳草深。薰风自南至，吹我池上林。
绿苹散还合，鲤跳复沈。新叶有佳色，残莺犹好音。
依然谢家物，池酌对风琴。惭无康乐作，秉笔思沈吟。
境胜才思劣，诗成不称心。
[页]卷,册....[5219]459,14
第2429笔
　　　　官俸初罢亲故见忧以诗谕之　白居易
七年为少傅，品高俸不薄。乘轩已多惭，况是一病鹤。
又及悬车岁，筋力转衰弱。岂以贫是忧，尚为名所缚。
今春始病免，缨组初摆落。蜩甲有何知，云心无所著。
囷中残旧谷，可备岁饥恶。园中多新蔬，未至食藜藿。
不求安师卜，不问陈生药。但对丘中琴，时开池上酌。
信风舟不系，掉尾鱼方乐。亲友不我知，而忧[5219]我寂寞。（安与陈皆洛下艺术精者。）
[页]卷,册....[5220]459,14
第2430笔
　　　　闲居偶吟招郑庶子皇甫郎中　白居易
自哂此迂叟，少迂老更迂。家计不一问，园林聊自娱。
竹间琴一张，池上酒一壶。更无俗物到，但与秋光俱。
古石苍错落，新泉碧萦纡。焉用车马客，即此是吾徒。
犹有所思人，各在城一隅。杳然爱不见，搔首方踟蹰。
玄晏风韵远，子真云貌孤。诚知厌朝市，何必忆江湖。
能来小涧上，一听潺湲无。
[页]卷,册....[5220]459,14
第2431笔
　　　　亭西墙下伊渠水中置石激流潺湲成韵颇有幽趣以诗记之　白居易
嵌巉嵩石峭，皎洁伊流清。立为远峰势，激作寒玉声。
夹岸罗密树，面滩开小亭。忽疑严子濑，流入洛阳城。
是时群动息，风静微月明。高枕夜悄悄，满耳秋泠泠。
终日临大道，何人知此情。此情苟自惬，亦不要人听。
[页]卷,册....[5220]459,14
第2432笔
　　　　闲题家池寄王屋张道士　白居易
有石白磷磷，有水清潺潺。有叟头似雪，婆娑乎其间。
进不趋要路，退不入深山。深山太濩落，要路多险艰。
不如家池上，乐逸无忧患。有食适吾口，有酒酡吾颜。
恍惚游醉乡，希夷造玄关。五千言下（一作不）悟，十二年来闲。
富者我不顾，贵者我不攀。唯有天坛子，时来一往还。
[页]卷,册....[5220]459,14
第2433笔
　　　　李庐二中丞各创山居俱夸胜绝然去城稍远来往颇劳弊居新泉实在宇下偶题十五韵聊戏二君　白居易
龙门苍石壁，（李所有也。）浥涧碧潭水。（卢所有也。）各在一山隅，迢遥（一作迢）几十里。
清镜碧屏风，惜哉信为美。爱[5220]而不得见，亦与无相似。
闻君每来去，矻矻事行李。脂辖复裹粮，心力颇劳止。
未如吾舍下，石与泉甚迩。凿凿复溅溅，昼夜流不已。
洛石千万拳，衬波铺锦绮。海珉一两片，激濑含宫征。
绿宜春濯足，净可朝漱齿。遶砌紫鳞游，拂帘白鸟起。
何言履道叟，便是沧浪子。君若趁归程，请君先到此。
愿以潺湲声，洗君尘土耳。
[页]卷,册....[5221]459,14
第2434笔
　　　　北窗竹石（一作石竹）　白居易
一片瑟瑟石，数竿青青竹。向我如有情，依然看不足。
况临北窗（一作簷）下，复近西塘曲。筠风散余清，苔雨含微绿。
有妻亦衰老，无子方茕独。莫掩夜窗扉，共渠相伴宿。
[页]卷,册....[5221]459,14
第2435笔
　　　　饮后戏示弟子　白居易
吾为尔先生，尔为吾弟子。孔门有遗训，复坐吾告尔。
先生馔酒食，弟子服劳止。孝敬不在他，在兹而已矣。
欲我少忧愁，欲我多欢喜。无如酝好酒，酒须多且旨。
旨即宾可留，多即罍不耻。吾更有一言，尔宜听入耳。
人老多忧贫，人病多忧死。我今虽老病，所忧不在此。
忧在半酣时，尊空座客起。
[页]卷,册....[5221]459,14
第2436笔
　　　　闲坐看书贻诸少年　白居易
雨砌长寒芜，风庭落秋果。窗间有闲叟，尽日看书坐。
书中见往事，历历知福祸。多取终厚亡，疾驱必先堕。
劝君少干名，名为锢身锁。劝君少求利，利是焚身火。
我心知已久，吾道无不可。所以雀罗门，不能寂寞我。
[页]卷,册....[5221]459,14
第2437笔
　　　　梦上山（时足疾未平）[5221]　白居易
夜梦上嵩山，独携藜杖出。千岩与万壑，游览皆周毕。
梦中足不病，健以少年日。既悟神返初，依然旧形质。
始知形神内，形病神无疾。形神两是幻，梦寐（一作悟）俱非实。
昼行虽蹇涩，夜步颇安逸。昼夜既平分，其间何得失。
[页]卷,册....[5222]459,14
第2438笔
　　　　对酒闲吟赠同老者　白居易
人生七十稀，我年幸过之。远行将尽路（一作路尽），春梦欲觉时。
家事口不问，世名心不思。老既不足叹，病亦不能治。
扶持仰婢仆，将养信妻儿。饥饱进退食，寒暄加减衣。
声妓放郑卫，裘马脱轻肥。百事尽除去，尚余酒与诗。
兴来吟一篇，吟罢酒一卮。不独适情性，兼用扶衰羸。
云液洒六腑，阳和生四肢。于中我自乐，此外吾不知。
寄问同老者，舍此将安归。莫学蓬心叟，胸中残是非。
[页]卷,册....[5222]459,14
第2439笔
　　　　晚起闲坐　白居易
皤然一老子，拥裘仍隐几。坐稳夜忘眠，卧安朝不起。
起来无可作，闭目时叩齿。静对铜炉香，暖漱银瓶水。
午斋何俭洁，饼与蔬而已。西寺讲楞伽，闲行一随喜。
[页]卷,册....[5222]459,14
第2440笔
　　　　香山居士写真诗（并序）　白居易
　　元和五年，予为左拾遗、翰林学士。奉诏写真于集贤殿御书院。时年
　　三十七。会昌二年，罢太子少傅，为白衣居士，又写真于香山寺藏经
　　堂，时年七十一。前后相望，殆将三纪，观今照昔，慨然自叹者久之
　　。形容非一，世事几变，因题六十字以写所怀。
昔作少学士，图形入集贤。今为老居士，写貌寄香山。
鹤毳变玄发，鸡肤换朱颜。前形与后貌，相去三十[5222]年。
勿叹韶华子，俄成皤叟仙。请看东海水，亦变作桑田。
[页]卷,册....[5223]459,14
第2441笔
　　　　二年三月五日斋毕开素当食偶吟赠妻弘农郡君　白居易
睡足肢体畅，晨起开中堂。初旭泛帘幕，微风拂衣裳。
二婢扶盥栉，双童舁簟床。庭东有茂树，其下多阴凉。
前月事斋戒，昨日散道场。以我久蔬素，加笾仍异粮。
鲂鳞白如雪，蒸炙加桂姜。稻饭红似花，调沃新酪浆。
佐以脯醢味，间之椒薤芳。老怜口尚美，病喜鼻闻香。
娇𫘤三四孙，索哺遶我傍。山妻未举案，馋叟已先尝。
忆同牢卺初，家贫共糟糠。今食且如此，何必烹猪羊。
况观姻族间，夫妻半存亡。偕老不易得，白头何足伤。
食罢酒一杯，醉饱吟又狂。缅想梁高士，乐道喜文章。
徒夸五噫作，不解赠孟光。
[页]卷,册....[5223]459,14
第2442笔
　　　　不出门　白居易
弥月不出门，永日无来宾。食饱更拂床，睡觉一吨伸。
轻箑白鸟羽，新簟青箭筠。方寸方丈室，空然两无尘。
披衣腰不带，散发头不巾。袒跣北窗下，葛天之遗民。
一日亦自足，况得以终身。不知天壤内，目我为何人。
[页]卷,册....[5223]459,14
第2443笔
　　　　感旧（并序）　白居易
　　故李侍郎杓直，长庆元年春薨。元相公微之，太和六年秋薨。崔侍郎
　　晦叔，太和七年夏薨。刘尚书梦得，会昌二年秋薨。四君子，予之挚
　　友也。二十年间，凋零共尽。唯予衰病，至今独存。因咏悲怀，题为
　　感旧。
晦叔坟荒草已陈，梦得墓湿土犹新。微之捐馆将一纪，杓直归丘二十春。
城中虽有故第宅，庭芜园废生荆榛。箧中亦有旧书札，纸穿字蠹成灰尘。
平生定交取人窄，屈指相知唯五人。四人先去我在后，一枝蒲[5223]柳衰残身。
岂无晚岁新相识，相识面亲心不亲。人生莫羡苦长命，命长感旧多悲辛。
[页]卷,册....[5224]459,14
第2444笔
　　　　送毛仙翁（江州司马时作）　白居易
仙翁已得道，混迹寻岩泉。肌肤冰雪莹，衣服云霞鲜。
绀发丝并致，龆容花共妍。方瞳点玄漆，高步凌非（一作飞）烟。
几见桑海变，莫知龟鹤年。所憩九清外，所游五岳巅。
轩昊旧为侣，松乔难比肩。每嗟人世人，役役如狂颠。
孰能脱羁鞅，尽遭名利牵。貌随岁律换，神逐光阴迁。
惟余负忧谴，憔悴湓江壖。衰鬓忽霜白，愁肠如火煎。
羁旅坐多感，裴回私自怜。晴眺五老峰，玉洞多神仙。
何当悯湮厄，授道安虚孱。我师惠然来，论道穷重玄。
浩荡八溟阔，志泰心超然。形骸既无束，得丧亦都捐。
岂识椿菌异，那知鹏鷃悬。丹华既相付，促景定当延。
玄功曷可报，感极惟勤拳。霓旌不肯驻，又归武夷川。
语罢倏然别，孤鹤升遥天。赋诗叙明德，永续步虚篇。
[页]卷,册....[5224]459,14
第2445笔
　　　　达哉乐天行（一作健哉乐天行）　白居易
达哉达哉白乐天，分司东都十三年。七旬才满冠已挂，半禄半及车先悬。
或伴游客春行乐，或随山僧夜坐禅。二年忘却问家事，门庭多草厨少烟。
庖童朝告盐米尽，侍婢暮诉衣裳穿。妻孥不悦甥姪闷，而我醉卧方陶然。
起来与尔画生计，薄产处置有后先。先卖南坊十亩园，次卖东都五顷田。
然后兼卖所居宅，髣髴获缗二三千。半与尔充衣食费，半与吾供酒肉钱。
吾今已年七十一，眼昏须白头风眩（平声）。但恐此钱用不尽，即先朝露归夜泉。
未归且住亦不恶，饥餐乐饮安稳眠。死生无可无不可，达哉达哉白乐天。（此卷自此首以上，俱题作半格诗。）
[页]卷,册....[5224]459,14
第2446笔
　　　　春池闲泛　白居易
绿塘新水平，红槛小舟轻。解缆随风去，开襟信意行。
浅怜清演漾，深爱绿澄泓。白扑柳飞絮，红浮桃落英。
古文科斗出，新叶剪刀生。树集莺朋友，云行雁弟兄。
飞沈皆适性，酣咏自怡情。花助银杯气（一作器），松添玉轸声。
鱼跳何事乐，鸥起复谁惊。莫唱沧浪曲，无尘可濯缨。
[页]卷,册....[5225]459,14
第2447笔
　　　　池上寓兴二绝　白居易
濠梁庄惠谩相争，未必人情知物情。獭捕鱼来鱼跃出，此非鱼乐是鱼惊。

水浅鱼稀白鹭饥，劳心瞪目待鱼时。外容闲暇中心苦，似是而非谁得知。

[页]卷,册....[5225]459,14
第2448笔
　　　　宴后题府中水堂赠卢尹中丞（昔予为尹日，创造之。）　白居易
水斋岁久渐荒芜，自愧甘棠无一株。新酒客来方宴饮，旧堂主在重欢娱。
莫言杨柳枝空老，（府妓有歌杨柳枝曲者，因以名焉。）直致樱桃树已枯。（府西有樱桃厅，因树为名，今树亦枯也。）从我到君十一尹，相看自置府来无。（自予罢后至中丞，凡十一尹也。）
[页]卷,册....[5225]459,14
第2449笔
　　　　和敏中洛下即事（时敏中为殿中分司）　白居易
昨日池塘春草生，阿连新有好诗成。花园到处莺呼入，骢马游时客避行。
水暖鱼多似南国，人稀尘少胜西京。洛中佳境应无限，若欲谙知问老兄。
[页]卷,册....[5225]459,14
第2450笔
　　　　送敏中新授户部员外郎西归　白居易
千里归程三伏天，官新身健马翩翩。行冲赤日加餐饭，上到青云稳著鞭。
长庆老郎唯我在，客曹故事望[5225]君传。前鸿后雁行难续，相去迢迢二十年。（长庆初，予为主客郎中、知制诰，迁中书舍人，去今二十一年也。）
[页]卷,册....[5226]459,14
第2451笔
　　　　南侍御以石相赠助成水声因以绝句谢之　白居易
泉石磷磷声似琴，闲眠静听洗尘心。莫轻两片青苔石，一夜潺湲直万金。
[页]卷,册....[5226]459,14
第2452笔
　　　　闲居自题戏招宿客　白居易
水畔竹林边，闲居二十年。健常携酒出，病即掩门眠。
解绶收朝佩，褰裳出野船。屏除身外物，摆落世间缘。
报曙窗何早，知秋簟最先。微风深树里，斜日小楼前。
渠口添新石，篱根写乱泉。欲招同宿客，谁解爱潺湲。（西亭墙下，泉石有声。）
[页]卷,册....[5226]459,14
第2453笔
　　　　李留守相公见过池上泛舟举酒话及翰林旧事因成四韵以献之　白居易
引櫂寻池岸，移尊就菊丛。何言济川后，相访钓船中。
白首故情在，青云往事空。同时六学士，五相一渔翁。
[页]卷,册....[5226]459,14
第2454笔
　　　　闰九月九日独饮　白居易
黄花丛畔绿尊前，犹有些些旧管弦。偶遇闰秋重九日，东篱独酌一陶然。
自从九月持斋戒，不醉重阳十五年。
[页]卷,册....[5226]459,14
第2455笔
　　　　览卢子蒙侍御旧诗多与微之唱和感今伤昔因赠子蒙题于卷后　白居易
早闻元九咏君诗，恨与卢君相识迟。今日逢君开旧卷，卷中多道赠微之。
相看掩泪情难说，别有伤心事岂知。闻道咸阳坟上树，已抽三丈白杨枝。
[页]卷,册....[5226]459,14
第2456笔
　　　　寒亭留客　白居易
今朝闲坐石亭中，炉火销残尊又空。冷落若为留客住，冰池霜竹雪髯翁。
[页]卷,册....[5227]459,14
第2457笔
　　　　新小滩　白居易
石浅沙平流水寒，水边斜插一渔竿。江南客见生乡思，道似严陵七里滩。
[页]卷,册....[5227]459,14
第2458笔
　　　　和李中丞与李给事出居雪夜同宿小酌　白居易
宪府触邪峨豸角，琐闱駮正犯龙鳞。（二人当官盛事，为时所称也。）那知近地斋居（一作名）客，忽作深山同宿人。
一醆寒灯云外夜，数杯温酎雪中春。林泉莫作多时计，谏猎登封忆旧臣。
[页]卷,册....[5227]459,14
第2459笔
　　　　履道西门二首　白居易
履道西门有弊居，池塘竹树遶君庐。豪华肥壮虽无分，饱暖安闲即有余。
行灶朝香炊早饭，小园春暖掇新蔬。夷齐黄绮夸芝蕨，比我盘飧恐不如。

履道西门独掩扉，官休病退客来稀。亦知轩冕荣堪恋，其奈田园老合归。
跛鳖难随骐骥足，伤禽莫趁凤凰飞。世间认得身人少，今我虽愚亦庶几。

[页]卷,册....[5227]459,14
第2460笔
　　　　偶吟　白居易
人生变改故无穷，昔是朝官今野翁。久寄形于朱紫内，渐抽身入蕙荷中。（荷衣、蕙带，是楚词也。）
无情水任方圆器，不系舟随去住风。犹有鲈鱼莼菜兴，来春或拟往江东。
[页]卷,册....[5227]459,14
第2461笔
　　　　雪夜小饮赠梦得[5227]　白居易
同为懒慢园林客，共对萧条雨雪天。小酌酒巡销永夜，大开口笑送残年。
久将时背成遗老，多被人呼作散仙。呼作散仙应有以，曾看东海变桑田。
[页]卷,册....[5228]459,14
第2462笔
　　　　岁暮夜长病中灯下闻卢尹夜宴以诗戏之且为来日张本也　白居易
荣闹兴多嫌昼短，衰闲睡少觉明迟。当君秉烛衔杯夜，是我停飧（一坐灯）服药时。
枕上愁吟堪发病，府中欢笑胜寻医。明朝强出须谋乐，不拟车公更拟（一作　）谁。
[页]卷,册....[5228]459,14
第2463笔
　　　　病中数会张道士见讥以此答之　白居易
亦知数出妨将息，不可端居守寂寥。病即药窗眠尽日，兴来酒席坐通宵。
贤人易狎须勤饮，姹女难禁莫慢烧。张道士输白道士，一杯沆〔瀣〕（）便逍遥。
[页]卷,册....[5228]459,14
第2464笔
　　　　卯饮　白居易
短屏风掩卧床头，乌帽青毡白㲲裘。卯饮一杯眠一觉，世间何事不悠悠。
[页]卷,册....[5228]459,14
第2465笔
　　　　寄题余杭郡楼兼呈裴使君　白居易
官历二十政，宦游三十秋。江山与风月，最忆是杭州。
北郭沙堤尾，西湖（一作潮）石岸头。绿觞春送客，红烛夜回舟。
不敢言遗爱，空知念旧游。凭君吟此句，题向望涛楼。
[页]卷,册....[5228]459,14
第2466笔
　　　　杨六尚书留太湖石在落下借置庭中因对举杯寄赠绝句　白居易
借君片石意何如，置向庭中慰索居。每就玉山倾一酌，兴来如对醉尚书。
[页]卷,册....[5228]459,14
第2467笔
　　　　喜入新年自咏（时年七十一）[5228]　白居易
白须如雪五朝臣，又值新正第七旬。老过占他蓝尾酒，病余收得到头身。
销磨岁月成高位，比类时流是幸人。大历年中骑竹马，几人得见会昌春。
[页]卷,册....[5229]459,14
第2468笔
　　　　滩声　白居易
碧玉班班沙历历，清流决决响泠泠。自从造得滩声后，玉管朱弦可要听。
[页]卷,册....[5229]459,14
第2469笔
　　　　题石泉　白居易
殷勤傍石遶泉行，不说何人知我情。渐恐耳聋兼眼暗，听泉看石不分明。
[页]卷,册....[5229]459,14
第2470笔
　　　　送王卿使君赴任苏州因思花迎新使感旧游寄题郡中木兰西院一别（一无此二字）　白居易
一别苏州十八载，时光人事随年改。不论竹马尽成人，亦恐桑田半为海。
莺入故宫含意思，花迎新使生光彩。为报江山风月知，至今白使君犹在。
[页]卷,册....[5229]459,14
第2471笔
　　　　出斋日喜皇甫十早访　白居易
三旬斋满欲衔杯，平旦敲门门未开。除却朗之携一榼，的应不是别人来。
[页]卷,册....[5229]459,14
第2472笔
　　　　会昌二年春题池西小楼　白居易
花边春水水边楼，一坐经今四十秋。望月桥倾三遍换，采莲船破五回修。
园林一半成乔木，邻里三分作白头。苏李冥蒙随烛灭，陈樊漂泊逐萍流。（苏庶子弘、李中丞道枢及陈、樊二妓。十余年皆楼中歌酒中伴，或殁或散，独子在焉。）
虽贫眼下无妨乐，纵病心中不与愁。自笑灵光岿然在，春来游得且须游。
[页]卷,册....[5229]459,14
第2473笔
　　　　酬南洛阳早春见赠[5229]　白居易
物华春意尚迟回，赖有东风昼夜催。寒缒柳腰收未得，暖熏花口噤初开。（古诗云：口噤不能开。）
欲披云雾联襟去，先喜琼琚入袖来。久病长斋诗老退，争禁年少洛阳才。
[页]卷,册....[5230]459,14
第2474笔
　　　　对新家酝玩自种花　白居易
香曲亲看造，芳丛手自栽。迎春报酒熟，垂老看花开。
红蜡半含萼，绿油新酦醅。玲珑五六树，潋滟两三杯。
恐有狂风起，愁无好客来。独酣还独语，待取月明回。
[页]卷,册....[5230]459,14
第2475笔
　　　　携酒往朗之庄居同饮　白居易
慵中又少经过处，别后都无劝酒人。不挈一壶相就醉，若为将老度残春。
[页]卷,册....[5230]459,14
第2476笔
　　　　以诗代书酬慕巢尚书见寄（慕巢书中，颇切归休结侣之意，故以此答。）　白居易
书意诗情不偶然，苦（一作若）云梦想在林泉。愿为愚谷烟霞侣，思结空门香火缘。
每愧尚书情眷眷，自怜居士病绵绵。不知待得心期否，老校于君六七年。
[页]卷,册....[5230]459,14
第2477笔
　　　　春尽日　白居易
芳景销残暑气生，感时思事坐含情。无人开口共谁语，有酒回头还自倾。
醉对数丛红芍药，渴尝一碗绿昌明（蜀茶之名也）。春归似（一作自）遣莺留语，好住园林三两声。
[页]卷,册....[5230]459,14
第2478笔
　　　　招山僧　白居易
能入城中乞食否，莫辞尘土污袈裟。欲知住处东城下，遶竹泉声是白家。
[页]卷,册....[5230]459,14
第2479笔
　　　　夏日与闲禅师林下避暑[5230]　白居易
洛景城（一作落景城）西尘土红，伴僧闲坐竹泉东。绿萝潭上不见日，白石滩边长有风。
热恼（一作熟闹）渐知随念尽，清凉常愿与人同。每因毒暑悲亲故，多在炎方瘴海中。（是岁，潮、韶等郡，皆有亲友谪居。）
[页]卷,册....[5231]459,14
第2480笔
　　　　题新涧亭兼酬寄朝中亲故见赠　白居易
何处披襟风快哉，一亭临涧四门开。金章紫绶辞腰去，白石清泉就眼来。
自得所宜还独乐，各行其志莫相咍。禽鱼出得池笼后，纵有人呼可更回。
[页]卷,册....[5231]459,14
第2481笔
　　　　病中看经赠诸道侣　白居易
右眼昏花左足风，金篦石水用无功。（金篦刮眼病，见涅槃经。磁石水治风，见外台方。）不如回念三乘乐，便得浮生百病空。
无子同居草庵下，（见法华经。）有妻偕老道场中。何烦更请僧为侣，月上新归伴（一作侍）病翁。（时适谈氏女子自太原初归，维摩诘有女，名月上也。）
[页]卷,册....[5231]459,14
第2482笔
　　　　游丰乐招提佛光三寺　白居易
竹鞋葵扇白绡巾，林野为家云是身。山寺每游多寄宿，都城暂出即经旬。
汉容黄绮为逋客，尧放巢由作外臣。昨日制书临郡县，不该（一作谈）愚谷醉乡人。
[页]卷,册....[5231]459,14
第2483笔
　　　　醉中得上都亲友书以予停俸多时忧问贫乏偶乘酒兴咏而报之　白居易
头白醉昏昏，狂歌秋复春。一生耽酒客，五度弃官人。（苏州、刑部侍郎、河南尹、同州刺史、太子少傅、皆以病免也。）
异世陶元亮，前生刘伯伦。卧将琴作枕，行以锸随身。
岁要衣三对，年支谷一囷。园葵烹佐饭，林（一作秋）叶扫添薪。
没齿甘蔬食，摇头谢缙绅。自能抛爵禄，终不恼交亲。
但得杯中渌，从生甑上尘。烦君问生计，忧醒不[5231]忧贫。
[页]卷,册....[5232]459,14
第2484笔
　　　　池畔逐凉　白居易
风清泉冷竹修修，三伏炎天凉似秋。黄犬引迎骑马客，青衣扶下钓鱼舟。
衰容自觉宜闲坐，蹇步谁能更远游。料得此身终老处，只应林下与滩头。
[页]卷,册....[5232]459,14
第2485笔
　　　池鹤八绝句　白居易
　　池上有鹤，介然不群，乌鸢鸡鹅，次第嘲噪，诸禽似有所诮。鹤亦时
　　复一鸣，予非冶长，不通其意。因戏与赠答，以意斟酌之，卿亦自取
　　笑耳。
　　　　池鹤八绝句　鸡赠鹤　白居易
一声警露君能薄，五德司晨我用多。不会悠悠时俗士，重君轻我意如何。
[页]卷,册....[5232]459,14
第2486笔
　　　　池鹤八绝句　鹤答鸡　白居易
尔争伉俪泥中斗，吾整羽仪松上栖。不可遣他天下眼，却轻野鹤重家鸡。
[页]卷,册....[5232]459,14
第2487笔
　　　　池鹤八绝句　乌赠鹤　白居易
与君白黑大分明，纵不相亲莫见轻。我每夜啼君怨别，玉徽琴里忝同声。（琴曲有乌夜啼，别鹤怨。）
[页]卷,册....[5232]459,14
第2488笔
　　　　池鹤八绝句　鹤答乌　白居易
吾爱栖云上华表，汝多攫肉下田中。吾音中羽汝声角，琴曲虽同调不同。（别鹤怨在羽调，乌夜啼在角调。）
[页]卷,册....[5232]459,14
第2489笔
　　　　池鹤八绝句　鸢赠鹤[5232]　白居易
君夸名鹤我名鸢，君叫闻天我戾天。更有与君相似处，饥来一种啄腥膻。
[页]卷,册....[5233]459,14
第2490笔
　　　　池鹤八绝句　鹤答鸢　白居易
无妨自是莫相非，清浊高低各有归。鸾鹤群中彩云里，几时曾见喘鸢飞。
[页]卷,册....[5233]459,14
第2491笔
　　　　池鹤八绝句　鹅赠鹤　白居易
君因风送（一作起）入青云，我被人驱向鸭群。雪颈霜毛红网掌，请看何处不如君。
[页]卷,册....[5233]459,14
第2492笔
　　　　池鹤八绝句　鹤答鹅　白居易
右军殁后欲何依，只合随鸡逐鸭飞。未必牺牲及吾辈，大都我瘦胜君肥。
[页]卷,册....[5233]459,14
第2493笔
　　　　谈氏小外孙玉童　白居易
外翁七十孙三岁，笑指琴书欲遣传。自念老夫今耄矣，因思稚子更茫然。
中郎余庆（一作祚）钟羊祜，子幼能文似马迁。才与不才争料得，东床空后且娇怜。（谈氏初逝。）
[页]卷,册....[5233]459,14
第2494笔
　　　　送后集往庐山东林寺兼寄云皋上人　白居易
后集寄将何处去，故山迢递在匡庐。旧僧独有云皋在，三二年来不得书。
别后道情添几许，老来筋力又何如。来生缘会应非远，彼此年过七十余。
[页]卷,册....[5233]459,14
第2495笔
　　　　客有说（客即李浙东也，所说不能具录其事。）　白居易
近有人从海上回，海山深处见楼台。中有仙龛虚一室，多传此待乐天来。
[页]卷,册....[5233]459,14
第2496笔
　　　　答客说[5233]　白居易
吾学空门非学仙，恐君此说是虚传。海山不是吾归处，归即应归兜率天。（予晚年结弥勒上生业，故云。）
[页]卷,册....[5234]459,14
第2497笔
　　　　哭刘尚书梦得二首　白居易
四海齐名白与刘，百年交分两绸缪。同贫同病退闲日，一死一生临老头。
杯酒英雄君与操，（曹公曰：天下英雄，唯使君与操耳。）文章微婉我知丘。（仲尼云：后世知丘者。春秋又云：春秋之旨，微而婉也。）贤豪虽殁精灵在，应共微之地下游。

今日哭君吾道孤，寝门泪满白髭须。不知箭折弓何用，兼恐唇亡齿亦枯。
窅窅穷泉埋宝玉，骎骎落景挂桑榆。夜台暮齿期非远，但问前头相见无。

[页]卷,册....[5234]459,14
第2498笔
　　　　昨日复今辰　白居易
昨日赴今辰，悠悠七十春。所经多故处，却想似前身。
散秩优游老，闲居净洁（一作清净）贫。螺杯中有物，鹤氅上无尘。
解佩收朝带，抽簪换野巾。风仪与名号，别是一生人。
[页]卷,册....[5235]460,14
第2499笔
　　　　病疮　白居易
门有医来往，庭无客送迎。病销谈笑兴，老足叹嗟声。
鹤伴临池立，人扶下砌行。脚疮春断酒，那得有心情。
[页]卷,册....[5235]460,14
第2500笔
　　　　游赵村杏花（一无游字）　白居易
赵村红杏每年开，十五年来看几回。七十三人难再到，今春来是别花来。
[页]卷,册....[5235]460,14
第2501笔
　　　　刑部尚书致仕　白居易
十五年来洛下居，道缘俗累两何如。迷路心回因向佛，宦途事了是悬车。
全家遁世曾无闷，半俸资身亦有余。唯是名衔人不会，毘耶长者白尚书。
[页]卷,册....[5235]460,14
第2502笔
　　　　初致仕后戏酬留守牛相公并呈分司诸寮友[5235]　白居易
南北东西无所羁，挂冠自在胜分司。探花尝酒多先到，拜表行香尽不知。
炮笋烹鱼饱餐后，拥袍枕臂醉眠时。报君一语君应笑，兼亦无心羡保厘。
[页]卷,册....[5236]460,14
第2503笔
　　　　问诸亲友　白居易
七十人难到，过三更较稀。占花租野寺，定酒典朝衣。
趁醉春多出，贪欢夜未归。不知亲故口，道我是耶非。
[页]卷,册....[5236]460,14
第2504笔
　　　　戏问牛司徒　白居易
抖擞尘缨捋白须，半酣扶起问司徒。不知诏下悬车后，醉舞狂歌有例无。
[页]卷,册....[5236]460,14
第2505笔
　　　　不与老为期　白居易
不与老为期，因何两鬓丝。才应免夭促，便已及衰羸。
昨夜梦何在，明朝身不知。百忧非我所，三乐是吾师。
闭目常闲坐，低头每静思。存神机虑息，养气语言迟。
行亦携诗箧，眠多枕酒卮。自惭无一事，少有不安时。
[页]卷,册....[5236]460,14
第2506笔
　　　　开龙门八节石滩诗二首（并序）　白居易
　　东都龙门潭之南，有八节滩、九峭石，船筏过此，例及破伤。舟人楫
　　师，推挽束缚。大寒之月，裸洗水中，饥冻有声，闻于终夜。予尝有
　　愿，力及则救之。会昌四年，有悲智僧道遇，适同发心，经营开凿，
　　贫者出力，仁者施财。於戏，从古有碍之险，未来无穷之苦，忽乎一
　　旦尽除去之，兹吾所用适愿快心拔苦施乐者耳，岂独以功德福报为意
　　哉，因作二诗，刻题石上。以其地属寺，事因僧，故多引僧言见志。[5236]
铁凿金锤殷若雷，八滩九石剑棱摧。竹篙桂楫飞如箭，百筏千艘鱼贯来。
振锡导师凭众力，挥金退傅施家财。他时相逐西方去，莫虑尘沙路不开。

七十三翁旦暮身，誓开险路作通津。夜舟过此无倾覆，朝胫从今免苦辛。
十里叱滩变河汉，八寒阴狱化阳春。（八寒地狱见佛名及涅盘经，故以八节滩为此。）我身虽殁心长在，暗施慈悲与后人。

[页]卷,册....[5237]460,14
第2507笔
　　　　闲坐　白居易
婆娑放鸡犬，嬉戏任儿童。闲坐槐阴下，开襟向晚风。
沤麻池水里，晒枣日阳中。人物何相称，居然田舍翁。
[页]卷,册....[5237]460,14
第2508笔
　　　　酬寄牛相公同宿话旧劝酒见赠　白居易
每来政事堂中宿，共忆华阳观里时。日暮独归愁米尽，泥深同出借驴骑。
交游今日唯残我，富贵当年更有谁。彼此相看头雪白，一杯可合重推辞。
[页]卷,册....[5237]460,14
第2509笔
　　　　道场独坐　白居易
整顿衣巾拂净床，一瓶秋水一炉香。不论烦恼先须去，直到菩提亦拟忘。
朝谒久停收剑珮，宴游渐罢废壶觞。世间无用残年处，祗合逍遥坐道场。
[页]卷,册....[5237]460,14
第2510笔
　　　　偶作寄朗之　白居易
历想为官日，无如刺史时。欢娱接宾客，饱暖及妻儿。
自到东都后，安闲更得宜。分司胜刺史，致仕胜分司。
何况园林下，欣然得朗之。仰名同旧识，为乐即新知。
有雪先相访，无花不作期。斗𬪩干酿酒，夸妙细[5237]吟诗。
里巷千来往，都门五别离。岐分两回首，书到一开眉。
叶落槐亭院，冰生竹阁池。雀罗谁问讯，鹤氅罢追随。
身与心俱病，容将力共衰。老来多健忘，唯不忘相思。
[页]卷,册....[5237]460,14
第2511笔
　　　　狂吟七言十四韵（十六句缺二字，十七句缺一字。）　白居易
亦知世是休明世，自想身非富贵身。但恐人间为长物，不如林下作遗民。
游依二室成三友，住近双林当四邻。性海澄渟平少浪，心田洒扫净无尘。
香山闲宿一千夜，梓泽连游十六春。是客相逢皆故旧，无僧每见不殷勤。
药停有喜闲销疾，金尽无忧醉忘贫。补绽衣裳愧妻女，支持酒肉赖交亲。
俸随日计钱盈贯，禄逐年支粟满囷。（尚书致仕，请半俸。百斛亦五十千，岁给禄粟二千，可为。）洛堰鱼鲜供取足，游村果熟馈争新。
诗章人与传千首，寿命天教过七旬。点检一生徼幸事，东都除我更无人。
[页]卷,册....[5238]460,14
第2512笔
　　　　喜裴涛使君携诗见访醉中戏赠　白居易
忽闻扣户醉吟声，不觉停杯倒屣迎。共放诗狂同酒癖，与君别是一亲情。
[页]卷,册....[5238]460,14
第2513笔
　　　　得潮州杨相公继之书并诗以此寄之　白居易
诗情书意两殷勤，来自天南瘴海滨。初睹银钩还启齿，细吟琼什欲沾巾。
凤池隔绝三千里，蜗舍沈冥十五春。唯有新昌故园月，至今分照两乡人。（凤池，属杨相也。蜗舍，自谓也。）
[页]卷,册....[5238]460,14
第2514笔
　　　　宿府池西亭　白居易
池上平桥桥下亭，夜深睡觉上桥行。白头老尹重来宿，十五年前旧月明。
[页]卷,册....[5238]460,14
第2515笔
　　　　闲眠[5238]　白居易
暖床斜卧日曛腰，一觉闲眠百病销。尽日一餐茶两碗，更无所要到明朝。
[页]卷,册....[5239]460,14
第2516笔
　　　　杨柳枝词　白居易
　　云溪友议，居易有妓樊素，善歌，小蛮，善舞。尝为诗曰：樱桃樊素
　　口，杨柳小蛮腰。年既高迈，而小蛮方丰艳，因杨柳词以托意云。
一树春风千万枝，嫩于金色软于丝。永丰西角荒园里，尽日无人属阿谁。
[页]卷,册....[5239]460,14
第2517笔
　　　　诏取永丰柳植禁苑感赋　白居易
　　又云，宣宗朝，国乐唱前词，上问谁作，永丰在何处，左右具以对。
　　遂因东使，命取永丰柳两枝，植于禁中，居易感上知其名，且好尚风
　　雅，又为诗一章。
一树衰残委泥土，双枝荣耀植天庭。定知玄象今春后，柳宿光中添两星。
[页]卷,册....[5239]460,14
第2518笔
　　　　斋居春久感事遗怀　白居易
斋戒坐三旬，笙歌发四邻。月明停酒夜，眼暗看花人。
赖学空为观，深知念是尘。犹思闲语笑，未忘旧交亲。
久作龙门主，多为兔苑宾。水嬉歌尽日，雪宴烛通晨。
事事皆过分，时时自问身。风光抛得也，七十四年春。
[页]卷,册....[5239]460,14
第2519笔
　　　　每见吕南二郎中新文辄窃有所叹惜因成长句以咏所怀　白居易
双金百链少人知，纵我知君徒尔为。望梅阁老无妨渴，（二贤词藻赡丽。众多以予曾忝制诰，故呼合老。）画饼尚书不救饥。（喻无益。自戏也。）
白日回头看又晚，青云举足蹑何迟。壮年可惜虚销掷，遣把闲杯吟咏诗。
[页]卷,册....[5239]460,14
第2520笔
　　　　胡吉郑刘卢张等六贤皆多年寿予亦次焉偶于弊居合成尚齿之会七老相顾既醉且欢静而思之此会稀有因成七言六韵以纪之传好事者　白居易
七人五百七十岁（一作八十四），拖紫纡朱垂白须。手里无金莫嗟叹，尊中有酒且欢娱。
诗吟两句（一作吟成六韵）神还王，酒饮（一作饮到）三杯气尚粗。嵬峨狂歌教婢拍，婆娑醉舞遣孙扶。
天年高过二疏傅，人数多于四皓图。除却三山五天竺，人间此会更应无。（三仙山、五天竺国多老寿者，前怀州司马安定胡杲，年八十九。卫尉卿致仕冯翊吉皎，年八十六。前右龙武军长史荥阳郑据，年八十四。前磁州刺史广平刘真，年八十二。前侍御史内供奉官范阳卢真，年七十二。前　永州刺史清河张浑，年七十四。刑部尚书致仕太原白居易，年七十四。已上七人。合五百七十岁，会昌五年三月二十一日。于白家履道宅同宴，宴罢赋诗。时秘书监狄兼谟、河南尹卢贞，以年未七十，虽与会而不及列。）
[页]卷,册....[5240]460,14
第2521笔
　　　　欢喜二偈　白居易
得老加年诚可喜，当春对酒亦宜欢。心中别有欢喜事，开得龙门八节滩。

眼暗头旋耳重听，唯余心口尚醒醒。今朝欢喜缘何事，礼彻佛名百部经。

[页]卷,册....[5240]460,14
第2522笔
　　　　闲居贫活计　白居易
冠盖闲居少，箪瓢陋巷深。称家开户牖，量力置园林。
俭薄身都惯，营为力不任。饥烹一斤肉，暖卧两重衾。
尊有陶潜酒，囊无陆贾金。莫嫌贫活计，更富即劳心。
[页]卷,册....[5240]460,14
第2523笔
　　　　赠诸少年　白居易
少年莫笑我蹉跎，听我狂翁一曲歌。入手荣名取虽少，关心稳事得还多。
老惭退马沾刍秣，（谓致仕半俸也。）[5239]高喜归鸿脱弋罗。官给俸钱天与寿，些些贫病奈吾何。
[页]卷,册....[5240]460,14
第2524笔
　　　　感所见　白居易
巧者焦劳智者愁，愚翁何喜复何忧。莫嫌山木无人用，大胜笼禽不自由。
网外老鸡因断尾，盘中鲜鲙为吞钩。谁人会我心中事，冷笑时时一掉头。
[页]卷,册....[5241]460,14
第2525笔
　　　　寄黔州马常侍　白居易
闲看双节信为贵，乐饮一杯谁与同。可惜风情与心力，五年抛掷在黔中。
[页]卷,册....[5241]460,14
第2526笔
　　　　和李相公留守题漕上新桥六韵（同用黎字）　白居易
选石铺新路，安桥压古堤。似从银汉下，落傍玉川西。
影定栏杆倒，标高华表齐。烟开虹半见，月冷鹤双栖。
材映夔龙小，功嫌元凯低。从容济世后，余力及黔黎。
[页]卷,册....[5241]460,14
第2527笔
　　　　闲居　白居易
风雨萧条秋少客，门庭冷静昼多关。金羁骆马近卖（一作贯）却，罗袖柳枝寻放还。
书卷略寻聊取睡，酒杯浅把粗开颜。眼昏入夜休看月，脚重经春不上山。
心静无妨喧处寂，机忘兼觉梦中闲。是非爱恶销停尽，唯寄空身在世间。
[页]卷,册....[5241]460,14
第2528笔
　　　　新秋夜雨　白居易
蟋蟀暮啾啾，光阴不少留。松簷半夜雨，风幌满床秋。
曙早灯犹在，凉秋簟未收。新晴好天气，谁伴老人游。
[页]卷,册....[5241]460,14
第2529笔
　　　　春眠　白居易
枕低被暖身安稳，日照房门帐未开。还有少年春气味，时时暂到梦中来。
[页]卷,册....[5242]460,14
第2530笔
　　　　喜老自嘲　白居易
面黑头雪白，自嫌还自怜。毛龟著下老，蝙蝠鼠中仙。
名籍同逋客，衣装类古贤。裘轻被白㲲，靴暖蹋乌毡。
周易休开卦，陶琴不上弦。任从人弃掷，自与我周旋。
铁马因疲退，铅刀以钝全。行开第八秩，可谓尽天年。（时俗为七十年已上为开第八秩。）
[页]卷,册....[5242]460,14
第2531笔
　　　　能无愧　白居易
十两新绵褐，披行暖似春。一团香絮枕，倚坐稳于人。
婢仆遣他尝药草，儿孙与我拂衣巾。回看左右能无愧，养活枯残废退身。
[页]卷,册....[5242]460,14
第2532笔
　　　　河阳石尚书破回鹘迎贵主过上党射鹭　绘画为图猥蒙见示称叹不足以诗美之　白居易
塞北虏郊随手破，山东贼垒掉鞭收。乌孙公主归秦地，白马将军入潞州。
剑拔青鳞蛇尾活，弦抨赤羽火星流。须知鸟目犹难漏，（尚书将入潞府，偶逢水鸟鹭鹚。引弓射之，一发中目。三军踊跃，其事上闻，诏下美之。）纵有天狼岂足忧。
画角三声刁斗晓，清商一部管弦秋。他时麟阁图勋业，更合何人居上头。
[页]卷,册....[5242]460,14
第2533笔
　　　　自咏老身示诸家属　白居易
寿及七十五，俸沾五十千。夫妻偕老日，甥姪聚居年。
粥美尝新米，袍温换故绵。家居虽濩落，眷属幸团[5242]园。
置榻素屏下，移炉青帐前。书听孙子读，汤看侍儿煎。
走笔还诗债，抽衣当药钱。支分闲事了，爬背向阳眠。
[页]卷,册....[5243]460,14
第2534笔
　　　　自问此心呈诸老伴　白居易
朝问此心何所思，暮问此心何所为。不入公门慵敛手，不看人面免低眉。
居士室间眠得所，少年场上饮非宜。闲谈亹亹留诸老，美酝徐徐进一卮。
心未曾求过分事，身常少有不安时。此心除自谋身外，更问其余尽不知。
[页]卷,册....[5243]460,14
第2535笔
　　　　六年立春日人日作　白居易
二日立春人七日，盘蔬饼饵逐时新。年方吉郑犹为少，家比刘韩未是贫。
乡园节岁应堪重，亲故欢游莫厌频。试作循潮封眼想，何由得见洛阳春。（分司致仕官中，吉傅、郑咨议最老。韩庶子、刘员外尤贫，循、潮、封三郡迁客，皆洛下旧游也。）
[页]卷,册....[5243]460,14
第2536笔
　　　　斋居偶作　白居易
童子装炉火，行添一炷香。老翁持麈尾，坐拂半张床。
卷缦看天色，移斋近日阳。甘鲜新饼果，稳暖旧衣裳。
止足安生理，悠闲乐性场。是非一以遣，动静百无妨。
岂有物相累，兼无情可忘。不须忧老病，心是自医王。
[页]卷,册....[5243]460,14
第2537笔
　　　　咏身　白居易
自中风来三历闰，（病风八年，凡三闰矣。）从悬车后几逢春。周南留滞称遗老，（见太史公传。）汉上羸残号半人。（见习[5243]凿齿传。）
薄有文章传子弟，断无书札答交亲。余年自问将何用，恐是人间賸长身。
[页]卷,册....[5244]460,14
第2538笔
　　　　予与山（一作荆）南王仆射起淮南李仆射绅事历五朝逾三纪海内年辈今唯三人荣路虽殊交情不替聊题长句寄举之公垂二相公　白居易
故交海内只三人，二坐岩廊一卧云。老爱诗书还似我（一作应是我），荣兼将相不如君。
百年胶漆初心在，万里烟霄中路分。阿阁鸾凰野田鹤，何（一作谁）人信道旧同群。
[页]卷,册....[5244]460,14
第2539笔
　　　　读道德经　白居易
玄元皇帝著遗文，乌角先生仰后尘。金玉满堂非己物，子孙委蜕是他人。
世间尽不关吾事，天下无亲于我身。只有一身宜爱护，少教冰炭逼心神。
[页]卷,册....[5244]460,14
第2540笔
　　　　禽虫十二章（并序）　白居易
　　庄列寓言，风骚比兴，多假虫鸟，以为筌蹄，故诗义始于关雎、鹊巢
　　。道说先乎鲲、蜩、鷃之类，是也，予闲居乘兴，偶作一十二章，颇
　　类志怪放言，每章可致一哂，一哂之外，亦有以自警其衰耄封执之惑
　　焉，顷如此之作，多与故人微之、梦得共之。微之、梦得尝云：此乃
　　九奏中新声，八珍中异味也。有旨哉、有旨哉，今则独吟，想二君在
　　目，能无恨乎？
燕违戊巳鹊避岁，兹事因何羽族知。疑有凤凰（一作王）颁鸟历，一时一日不参差。（不知其然也，燕衔泥常避戊巳日。鹊巢口常避太岁，验之皆信。）

水中科斗长成蛙，林下桑虫老作蛾。蛙跳蛾舞仰头笑，焉用鹍鹏鳞羽多。（齐物也。）

江鱼群从称妻妾，塞雁联行号弟兄。但恐世间真眷属，亲疏亦是强为名。（故名也。江沱间有鱼，每游辄三。如媵随妻[5244]，一先二后。土人号为婢妾鱼，礼云：雁兄弟行。）

蚕老茧成不庇身，蜂饥蜜熟属他人。须知年老忧家者，恐是二虫虚苦辛。（自警也。）

阿阁鹓鸾田舍乌，妍蚩贵贱两悬殊。如何闭向深笼里，一种摧颓触四隅。（有所感也。）

兽中刀鎗多怒吼，鸟遭罗弋尽哀鸣。羔羊口在缘何事，暗死屠门无一声。（有所悲也。）

蟭螟杀敌蚊巢上，蛮触交争蜗角中。应是诸天观下界，一微尘内斗英雄。（自照也。）

蟏蛸网上罥蜉蝣，反复相持死始休。何异浮生临老日，一弹指顷报恩雠。（诫报也。）

蚁王化饭为臣妾，螺母偷虫作子孙。彼此假名非本物，其间何怨复何恩。

豆苗鹿嚼解乌毒，艾叶雀衔夺燕巢。鸟兽不曾看本草，谙知药性是谁教。（尝猎者说云：鹿若中箭。发即嚼豆叶食之，多消。解箭毒多用乌头，故云乌毒。又燕恶艾，雀欲夺其巢。先衔一艾致其巢，辄避去。因而有之。）

一鼠得仙生羽翼，众鼠相看有羡色。岂知飞上未半空，已作乌鸢口中食。

鹅乳养雏遗在水，鱼心想子变成鳞。细微幽隐何穷事，知者唯应是圣人。（鹅放乳水中。不能离群，雏从而食之。皆饱而去之，又如鱼想子。子成鱼，并是佛经中说。）

[页]卷,册....[5245]460,14
第2541笔
　　　　窗中列远岫（题中以平声为韵，○见本集宣州试射中正鹄赋后。）　白居易
天静秋山好，窗开晓翠通。遥怜峰窈窕，不隔竹朦胧（一作蒙笼）。
万点当虚室，千重叠远空。列檐攒秀气，缘隙助清风。
碧爱新晴后，明宜反照中。宣城郡斋在，望与古时（一作古诗）同。
[页]卷,册....[5246]461,14
第2542笔
　　　　玉水记方流　白居易
　　以流字为韵，六十字成。○见本集省试性习相远近赋后。○中书侍郎
　　高郢下试，贞元十六年二月十四日及第第四人。
良璞含章久，寒泉彻底幽。矩浮光滟滟，（一作尹和光泛泛。）方折浪悠悠。
凌乱波纹异，萦回水性柔。似风摇浅濑，疑（一作如）月落清流。
潜颍应傍达，藏真岂上浮。玉人如不见，沦弃即千秋。
[页]卷,册....[5246]461,14
第2543笔
　　　　大社观献捷诗　白居易
　　以功字为韵，四韵成。○元和二年十一月四日，自集贤院召赴银台候
　　旨。五日，召入翰林，奉敕试制书诏批答诗等五首。翰林院使梁守谦
　　奉宣宜授翰林学士。数月，除左拾遗。
淮海妖氛灭，乾坤嘉（一作喜）气通。班师郊社内，操袂凯歌中。
庙算无遗策，天兵不战功。小臣同鸟兽，率舞向皇风。
[页]卷,册....[5246]461,14
第2544笔
　　　　自诲　白居易
乐天乐天，来与汝言。汝宜拳拳，终身行焉。
物有万类，锢人如锁。事有万感，𦶟人如火。
万类递来，锁汝形骸。使汝未老，形枯如柴。
万感递至，火汝心怀。使汝未死，心化为灰。
乐天乐天，可不大哀。汝胡不惩往而念来，人生百岁七十稀。
设使与汝七十期，汝今年已四十四。却后二十六年能几时，汝不思二十五六年来事。
疾速倏忽如一寐，往日来日皆瞥然。胡为自苦于其间，乐天乐天。
可不大哀，而今而后。汝宜饥而食，渴而饮。
昼而兴，夜而寝。无浪喜，无妄忧。
病则卧，死则休。此中是汝家，此中是汝乡。
汝何舍此而去，自取其遑遑。遑遑兮欲安往哉，乐天乐天归去来。
[页]卷,册....[5247]461,14
第2545笔
　　　　三谣（并序）　白居易
　　余庐山草堂中，有朱藤杖一，蟠木机一，素屏风二，时多杖藤而行，
　　隐机而坐，掩屏而卧，宴息之暇，笔砚在前，偶为三谣，各导其意，
　　亦犹座右、陋室铭之类尔。
　　　　三谣　蟠木谣　白居易
蟠木蟠木，有似我身。不中乎器，无用于人。
下拥肿而上辚菌，桷不桷兮轮不轮。天子建明堂兮既非梁栋，诸候斲大辂兮材又不中。
唯我病夫，或有所用。用尔为几，承吾臂支吾颐而已矣。
不伤尔性，不枉尔理。尔怏怏为几之外，无所用尔。
尔既不材，吾亦不材。胡为乎人间裴回，蟠木蟠木。
吾与汝归草堂去来。
[页]卷,册....[5247]461,14
第2546笔
　　　　三谣　素屏谣　白居易
素屏素屏，胡为乎不文不饰。不丹不青，当世岂无李阳冰之篆字。
张旭之笔迹，边鸾之花鸟。张璪之松[5247]石，吾不令加一点一画于其上。
欲尔保真而全白，吾于香炉峰下置草堂。二屏倚在东西墙，夜如明月入我室（一作怀）。
晓如白云围我床，我心久养浩然气。亦欲与尔表里相辉光，尔不见当今甲第与王宫。
织成步障银屏风，缀珠陷钿贴云母。五金七宝相玲珑，贵豪待此方悦目。
晏然寝卧乎其中，素屏素屏。物各有所宜，用各有所施。
尔今木为骨兮纸为面，舍吾草堂欲何之。
[页]卷,册....[5248]461,14
第2547笔
　　　　三谣　朱藤谣　白居易
朱藤朱藤，温如红玉。直如朱绳，自我得尔以为杖。
大有裨于股肱，前年左选。东南万里，交游别我于国门。
亲友送我于浐水，登高山兮车倒轮摧。渡汉水兮马跙蹄开，中途不进。
部曲多回，唯此朱藤。实随我来，瘴疠之乡。
无人之地，扶卫衰病。驱诃魑魅，吾独一身。
赖尔为二，或水或陆。自北徂南，泥黏雪滑。
足力不堪，吾本两足。得尔为三，紫霄峰头。
黄石岩下，松门石磴。不通舆马，吾与尔披云拨水。
环山绕野，二年蹋遍匡庐间。未尝一步而相舍，虽有佳子弟。
良友朋，扶危助蹇。不如朱藤，嗟乎。
穷既若是，通复何如。吾不以常杖待尔，尔勿以常人望吾。
朱藤朱藤，吾虽青云之上。黄泥之下，誓不弃尔于斯须。
[页]卷,册....[5248]461,14
第2548笔
　　　　无可奈何歌（一无歌字）　白居易
无可奈何兮，白日走而朱颜颓。少日往而老日催，生者不住兮死者不回。
况乎宠辱丰悴之外物，又何常不十去而一来。去不可挽兮来不可推，无可奈何兮。
已焉哉，惟天长而地久。前无始兮后无终，嗟吾生之几何。
寄瞬息乎其中，又如太仓之稊米。委一粒于万锺，何不与道逍遥。
委化从容，纵心放志。泄泄融融，胡为乎分爱恶于生死。
系忧喜于穷通，倔强其骨髓。龃龉其心胸，合冰炭以交战。
祗自苦兮厥躬，彼[5248]造物者。云何不为，此与化者。
云何不随，或喣或吹。或盛或衰，虽千变与万化。
委一顺以贯之，为彼何非。为此何是，谁冥此心。
梦蝶之子，何祸非福。何吉非凶，谁达此观。
丧马之翁，俾吾为秋毫之杪。吾亦自足，不见其小。
俾吾为泰山之阿，吾亦无余。不见其多，是以达人静则　然与阴合迹。
动则浩然与阳同波，委顺而已。孰知其他，时邪命邪。
吾其无奈彼何，委邪顺邪。彼亦无奈吾何，夫两无奈何。
然后能冥至顺而合太和，故吾所以饮太和。扣至顺，而为无可奈何之歌。
[页]卷,册....[5248]461,14
第2549笔
　　　　池上篇（并序）　白居易
　　都城风土水木之胜，在东南偏。东南之胜，在履道里，里之胜在西北
　　隅，西闬北垣第一第，即白氏叟乐天退老之地。地方十七亩，屋室三
　　之一，水五之一，竹九之一，而鸟树桥道间之。初乐天既为主，喜，
　　且曰：虽有台，无粟不能守也。乃作池东粟廪。又曰：虽有子弟，无
　　书不能训也。乃作池北书库。又曰：虽有宾朋，无琴酒不能娱也。乃
　　作池西琴亭。加石樽焉。乐天罢杭州刺使时，得天竺石一、华亭鹤二
　　以归，始作西平桥，开环池路。罢苏州刺史时，得太湖石、白莲、折
　　腰菱、青版舫以归。又作中高桥，通三岛径，罢刑部侍郎时，有粟千
　　斛、书一车。洎臧获之习莞磬弦歌者指百以归。先是颍川陈孝山与酿
　　法，酒味甚佳，博陵崔晦叔与琴，韵甚清，蜀客姜发授秋思，声甚淡
　　，弘浓杨贞一与青石三，方长平滑，可以坐卧。太和三年夏，乐天始
　　得请为太子宾客，分秩于洛下，息躬于池上，凡三任所得，四人所与
　　，洎吾不才身，今率为池中物矣，每至池风春，池月秋，水香莲开之
　　旦，露清鹤唳之夕，拂杨石，举陈酒，授崔琴，弹姜秋思，颓然自适
　　，不知其他，酒酣琴罢，又命乐童登中岛亭，合奏霓裳散序，声随风
　　飘，或凝或散，悠扬于竹烟波月之间者久之。曲未竟而乐天陶然，已
　　醉睡于石上矣。睡起偶咏，非诗非赋，阿龟握笔，因题石间，视其粗
　　成韵章，合为池上篇云尔。[5249]
十亩之宅，五亩之园。有水一池，有竹千竿。
勿谓土狭，勿谓地偏。足以容膝，足以息肩。
有堂有庭，有桥有船。有书有酒，有歌有弦。
有叟在中，白须飘然。识分知足，外无求焉。
如鸟择木，姑务巢安。如龟居坎，不知海宽。
灵鹤怪石，紫菱白莲。皆吾所好，尽在吾前。
时饮一杯，或吟一篇。妻孥熙熙，鸡犬闲闲。
优哉游哉，吾将终老乎其间。
[页]卷,册....[5250]461,14
第2550笔
　　　　齿落辞（并序）白居易
　　开成二年，予春秋六十六，瘠黑衰白，老状具矣，而双齿又落，慨然
　　感叹者久之。因为齿落辞以自广，其辞曰：
嗟嗟乎双齿，自吾有之尔。俾尔嚼肉咀蔬，衔杯漱水。
丰吾肤革，滋吾血髓。从幼迨老，勤亦至矣。
幸有辅车，非无龂腭。胡然舍我，一旦双落。
齿虽无情，吾岂无情。老与齿别，齿随涕零。
我老来日，尔去不回。嗟嗟乎双齿，孰谓而来哉。
孰谓而去哉，齿不能言。请以意宣，为口中之物。
忽乎六十余年，昔君之壮也。血刚齿健，今君之老矣。
血衰齿寒，辅车龂腭。日销月脧，上参差而下兀臬。
曾何足以少安。嘻，君其听哉，女长辞姥，
臣老辞主，发衰辞头，叶枯辞树，物无大细，
功成者去，君何嗟嗟，独不闻诸道经，我身非我有也。
盖天地之委形，君何嗟嗟，又不闻诸佛说，是身如浮云，
须臾变灭，由是而言，君何有焉。所宜委百骸而顺万化，
胡为乎嗟嗟于一牙一齿之间。吾应曰：吾过矣，尔之言然。
[页]卷,册....[5250]461,14
第2551笔
　　　　不能忘情吟（并序）　白居易
　　乐天既老，又病风，乃录家事，会经费，去长物。妓有樊素者，年二
　　十余，绰绰有歌舞态，善唱杨枝，人多以曲名名之，由是名闻洛下，
　　籍在经费中，将放之，马有骆者，驵壮骏稳，乘之亦有年，籍在经物
　　中。将鬻之，圉人牵马出门。[5250]马骧首反顾一鸣，声音间似知去
　　而旋恋者，素闻马嘶，惨然立且拜，婉娈有辞（辞具下）。辞毕，泣
　　下，予闻素言，亦愍默不能对，且命回勒反袂，饮素酒，自饮一杯，
　　快吟数十声，声成文，文无定句，句随吟之短长也，凡二百五十五言
　　，噫，予非圣达，不能忘情，又不至于不及情者，事来搅情，情动不
　　可柅，因自哂，题其篇曰不能忘情吟，吟曰：
鬻骆马兮放杨柳枝，掩翠黛兮顿金羁。马不能言兮长鸣而却顾，杨柳枝再拜长跪而致辞。
辞曰，主乘此骆五年。凡千有八百日，衔之下。
不惊不逸，素事主十年。凡三千有六百日，巾栉之间。
无违无失，今素貌虽陋。未至衰摧，骆力犹壮。
又无虺𬯎，即骆之力。尚可以代主一步，素之歌。
亦可以送主一杯，一旦双去。有去无回，故素将去。
其辞也苦，骆将去。其鸣也哀，此人之情也。
马之情也，岂主君独无情哉。予俯而叹，仰而咍。
且曰，骆。骆，尔勿嘶。
素，素。尔勿啼，骆反厩。
素反闺，吾疾虽作。年虽颓，幸未及项籍之将死。
何必一日之内，弃骓兮而别虞兮。乃目素兮素兮，为我歌杨柳枝。
我姑酌彼金罍，我与尔归醉乡去来。
[页]卷,册....[5251]461,14
第2552笔
　　　　劝酒（以下见文苑英华）　白居易
昨与美人对尊酒，朱颜如花腰似柳。今与美人倾一杯，秋风飒飒头上来。
年光似水向东去，两鬓不禁白日催。东邻起楼高百尺，璇题照日光相射。
珠翠无非二八人，盘筵何啻三千客。邻家儒者方下帷，夜诵古书朝忍饥。
身年三十未入仕，仰望东邻安可期。一朝逸翮乘风势，金榜高张登上第。
春闱未了冬登科，九万抟风谁与继。不逾十稔居台衡，门前车马纷纵横。
人人仰望在何处，造化笔头云雨生。东邻高楼色未改，主人（一作父）云亡息犹在。
金玉车马一不存，朱门更有何人待。墙垣反锁长安春，楼台渐渐属西邻。
松篁薄暮亦栖鸟（一作鸣栖鸟），桃李无情还笑人。忆昔东邻宅初构，云甍彩栋皆非旧。
玳瑁筵前翡翠栖，芙蓉池上鸳鸯斗。日往月来凡几秋，一衰一盛何（一作皆）悠悠。
但教帝里笙歌在，池上年年醉五侯。
[页]卷,册....[5252]462,14
第2553笔
　　　　南阳小将张彦硖口镇税人场射虎歌　白居易
海内昔年狎太平，横目穰穰何峥嵘。天生天杀岂天怒，忍使朝朝喂猛虎。
关东驿路多丘荒，行人最忌税人场。张彦雄特制残暴，见之叱起如叱羊。
鸣弦霹雳越幽阻，往往依林犹旅拒。草际旋看委锦茵，腰间不更（一作见）抽白羽。
老饕已毙众雏恐，童稚揶揄皆自勇。忠良效顺势亦然，一剑猜狂敢轻动。
有文有武方为[5252]国，不是英雄伏不得。试征张彦作将军，几个将军愿策勋。
[页]卷,册....[5253]462,14
第2554笔
　　　　阴雨　白居易
润叶濡枝浃四方，浓云来去势何长。旷然寰宇清风满，救旱功高暑气凉。
[页]卷,册....[5253]462,14
第2555笔
　　　　喜雨　白居易
西北油然云势浓，须臾霈沛雨飘空。顿疏万物焦枯意，定看秋郊稼穑丰。
[页]卷,册....[5253]462,14
第2556笔
　　　　过故洛城　白居易
故城门前春日斜，故城门里无人家。市朝欲认不知处，漠漠野田飞草花。
[页]卷,册....[5253]462,14
第2557笔
　　　　江南喜逢萧九彻因话长安旧游戏赠五十韵（见才调集）　白居易
忆昔嬉游伴，多陪欢宴场。寓居同永乐，幽会共平康。
师子寻前曲，声儿出内坊。花深态奴宅，竹错得怜堂。
庭晚开红药，门闲荫绿杨。经过悉同巷，居处尽连墙。
时世高梳髻，风流澹作妆。戴花红石竹，帔晕紫槟榔。
鬓动悬蝉翼，钗垂小凤行。拂胸轻粉絮，暖手小香囊。
选胜移银烛，邀欢举玉觞。炉烟凝麝气，酒色注鹅黄。
急管停还奏，繁弦慢更张。雪飞回舞袖，尘起绕歌梁。
旧曲翻调笑，新声打义扬。名情推阿轨，巧语许秋娘。
风暖春将暮，星回夜未央。宴余添粉黛，坐久换衣裳。
结伴归深院，分头入洞房。彩帷开翡翠，罗荐拂鸳鸯。
留宿争牵袖，贪眠各占床。绿窗笼水影，红壁背灯光。
索镜收花钿，邀人解袷裆。暗娇妆靥笑，私语口脂香。
怕听钟声坐，羞明映缦藏。眉残蛾翠浅，鬟解绿云长。
聚散知无定，忧欢事不常。离筵开夕宴，别骑促晨装。
去住青门外，留连浐水傍。车行遥寄语，马驻共相望。
云雨分何处，山川共异方。野行[5253]初寂寞，店宿乍恓惶。
别后嫌宵永，愁来厌岁芳。几看花结子，频见露为霜。
岁月何超忽，音容坐渺茫。往还书断绝，来去梦游扬。
自我辞秦地，逢君客楚乡。常嗟异岐路，忽喜共舟航。
话旧堪垂泪，思乡数断肠。愁云接巫峡，泪竹近潇湘。
月落江湖阔，天高节候凉。浦深烟渺渺，沙冷月苍苍。
红叶江枫老，青芜驿路荒。野风吹蟋蟀，湖水浸菰蒋。
帝路何由见，心期不可忘。旧游千里外，往事十年强。
春昼提壶饮，秋林摘橘尝。强歌还自感，纵饮不成狂。
永夜长相忆，逢君各共伤。殷勤万里意，并写赠萧郎。
[页]卷,册....[5254]462,14
第2558笔
　　　　赠薛涛（见张为主客图）　白居易
峨眉山势接云霓，欲逐刘郎北路迷。若似剡中容易到，春风犹隔武陵溪。
[页]卷,册....[5254]462,14
第2559笔
　　　　酬令狐留守尚书见赠十韵　白居易
长庆清风在，夔龙燮理余。太和膏雨降，周邵保厘初。
嵩少当宫署，伊瀺入禁渠。晓关开玉兔，夕钥纳银鱼。
旧眷怜移疾，新吟念索居。离声双白鹂，行色一篮舆。
罢免无余俸，休闲有敝庐。慵于嵇叔夜，渴似马相如。
酒每蒙酤我，（诗郑笺云。酤，卖也。音沽。）诗尝许起予。洛中归计定，一半为尚书。
[页]卷,册....[5254]462,14
第2560笔
　　　　听芦管　白居易
幽咽新芦管，凄凉古竹枝。似临猿峡唱，疑在雁门吹。
调为高多切，声缘小乍迟。粗豪嫌觱篥，细妙胜参差。
云水巴南客，风沙陇上儿。屈原收泪夜，苏武断肠时。
仰秣胡驹听，惊栖越鸟知。何言胡越异，闻此一同悲。
[页]卷,册....[5254]462,14
第2561笔
　　　　送滕庶子致仕归婺州[5254]　白居易
春风秋月携歌酒，八十年来玩物华。已见曾孙骑竹马，犹听侍女唱梅花。
入乡不杖归时健，出郭乘轺到处夸。儿著绣衣身衣锦，东阳门户胜滕家。
[页]卷,册....[5255]462,14
第2562笔
　　　　送刘郎中赴任苏州　白居易
仁风膏雨去随轮，胜境欢游到逐身。水驿路穿儿店月，花船棹入女湖春。（语儿店、女坟湖，皆胜地也。）
宣城独咏窗中岫，柳恽单题汀上苹。何似姑苏诗太守，吟诗相继有三人。（领吴郡日，刘尝赠予诗云：苏州刺史例能诗，西掖今来替左司。故有三人之戏耳。）
[页]卷,册....[5255]462,14
第2563笔
　　　　福先寺雪中饯刘苏州　白居易
送君何处展离筵，大梵王宫大雪天。庾岭梅花落歌管，谢家柳絮扑金田。
乱从纨袖交加舞，醉入篮舆取次眠。却笑召邹兼访戴，只持空酒驾空船。
[页]卷,册....[5255]462,14
第2564笔
　　　　除夜言怀兼赠张常侍　白居易
三百六旬今夜尽，六十四年明日催。不用叹身随日老，亦须知寿逐年来。
加添雪兴凭毡帐，消杀春愁付酒杯。唯恨诗成君去后，红笺纸卷为（一作共）谁开。
[页]卷,册....[5255]462,14
第2565笔
　　　　送张常侍西归　白居易
二年花下为闲伴，一旦尊前弃老夫。西午桥街行怅望，南龙兴寺立踟蹰。
洛城久住留情否，省骑重归称意无。出镇归朝但相访，此身应不离东都。
[页]卷,册....[5255]462,14
第2566笔
　　　　和河南郑尹新岁对雪[5255]　白居易
白雪吟诗铃阁开，故情新兴两裴回。昔经勤苦照书卷，今助欢娱飘酒杯。
楚客难酬郢中曲，吴公兼占洛阳才。铜街金谷春知否，又有诗人作尹来。
[页]卷,册....[5256]462,14
第2567笔
　　　　吹笙内人出家　白居易
雨露难忘君念重，电泡易灭妾身轻。金刀已剃头然发（佛经云：若救头然。）玉管休吹肠断声。
新戒珠从衣里得，初心莲向火中生。道场夜半香花冷，犹在灯前礼佛名。
[页]卷,册....[5256]462,14
第2568笔
　　　　　醉中见微之旧卷有感　白居易
今朝何事一沾襟，检得君诗醉后吟。老泪交流风病眼，春笺摇动酒杯心。
银钩尘覆年年暗，玉树泥埋日日深。闻道墓松高一杖，更无消息到如今。
[页]卷,册....[5256]462,14
第2569笔
　　　　寿安歇马重吟　白居易
春衫细薄马蹄轻，一日迟迟进一程。野枣花含新蜜气，山禽语带破匏声。
垂鞭晚就槐阴歇，低倡闲冲柳絮行。忽忆家园须速去，樱桃欲熟笋应生。
[页]卷,册....[5256]462,14
第2570笔
　　　　赠张处士山人　白居易
萝襟蕙带竹皮巾，虽到尘中不染尘。每见俗人多惨澹，惟逢美酒即殷勤。
浮云心事谁能会，老鹤风标不可亲。世说三生如不谬，共疑巢许是前身。
[页]卷,册....[5256]462,14
第2571笔
　　　　池畔闲坐兼呈侍中　白居易
池畔最平处，树阴新合时。移床解衣带，坐任清风吹。
举棹鸟先觉，垂纶鱼未知。前头何所有，一卷晋公[5256]诗。
[页]卷,册....[5257]462,14
第2572笔
　　　　初冬即事忆皇甫十　白居易
冷竹风成韵，荒街叶作堆。欲寻联句卷，先饮煖寒杯。
帽为迎霜戴，炉因试火开。时时还有客，终不当君来。
[页]卷,册....[5257]462,14
第2573笔
　　　　小庭寒夜寄梦得　白居易
庭小同蜗舍，门闲称雀罗。火将灯共尽，风与雪相和。
老睡随年减，衰情向夕多。不知同病者，争奈夜长何。
[页]卷,册....[5257]462,14
第2574笔
　　　　西还寿安路西歇马　白居易
槐阴歇鞍马，柳絮惹衣巾。日晚独归路，春深多思人。
去家才百里，为客只三旬。已念纱窗下，应生宝瑟尘。
[页]卷,册....[5257]462,14
第2575笔
　　　　雨中访崔十八　白居易
肩舁仍挈榼，莫怪就君来。秋雨经三宿，无人劝一杯。
[页]卷,册....[5257]462,14
第2576笔
　　　　梦得得新诗　白居易
池上今宵风月凉，闲教少乐理霓裳。集仙殿里新词到，便播笙歌作乐章。
[页]卷,册....[5257]462,14
第2577笔
　　　　初见刘二十八郎中有感　白居易
欲话毘陵君反袂，欲言夏口我沾衣。谁知临老相逢日，悲叹声多语笑稀。
[页]卷,册....[5257]462,14
第2578笔
　　　　夜题玉泉　白居易
遇客多言爱山水，逢僧尽道厌嚣尘。玉泉潭畔松间宿，要且经年无一人。
[页]卷,册....[5258]462,14
第2579笔
　　　　拜表早出赠皇甫宾客　白居易
一月一回同拜表，莫辞侵早过中桥。老于君者应无数，犹趁西京十五朝。
[页]卷,册....[5258]462,14
第2580笔
　　　　赠郑尹　白居易
府池东北旧亭台，久别长思醉一回。但请主人空扫地，自携杯酒管弦来。
[页]卷,册....[5258]462,14
第2581笔
　　　　别杨同州后却寄　白居易
潘驿桥南醉中别，下邽村北醒时归。春风怪我君知否，榆叶杨花扑面飞。
[页]卷,册....[5258]462,14
第2582笔
　　　　狐泉店前作　白居易
野狐泉上柳花飞，逐水东流便不归。花水悠悠两无意，因风吹落偶相依。
[页]卷,册....[5258]462,14
第2583笔
　　　　赠卢绩　白居易
余杭县里卢明府，虚白亭中白舍人。今日相逢头似雪，一杯相劝送残春。
[页]卷,册....[5258]462,14
第2584笔
　　　　与裴华州同过敷水戏赠　白居易
使君五马且踟蹰，马上能听绝句无。每过桑间试留意，何妨后代有罗敷。
[页]卷,册....[5258]462,14
第2585笔
　　　　闲游　白居易
欲笑随情酒逐身，此身虽老未辜春。春来点检闲游数，犹自多于年少人。
[页]卷,册....[5258]462,14
第2586笔
　　　　招韬光禅师（见咸淳临安志）　白居易
白屋炊香饭，荤膻不入家。滤泉澄葛粉，洗手摘藤花。
青芥除黄叶，红姜带紫芽。命师相伴食，斋罢一瓯茶。
[页]卷,册....[5259]462,14
第2587笔
　　　　和柳公权登齐云楼　白居易
楼外春晴百鸟鸣，楼中春酒美人倾。路傍花日添衣色，云里天风散珮声。
向此高吟谁得意，偶来闲客独多情。佳时莫起兴亡恨，游乐今逢四海清。
[页]卷,册....[5259]462,14
第2588笔
　　　　毛公坛　白居易
毛公坛上片云闲，得道何年去不还。千载鹤翎归碧落，五湖空镇万重山。
[页]卷,册....[5259]462,14
第2589笔
　　　　灵岩寺　白居易
馆娃宫畔千年寺，水阔云多客到稀。闻说春来更惆怅，百花深处一僧归。
[页]卷,册....[5259]462,14
第2590笔
　　　　白云泉　白居易
天平山上白云泉，云自无心水自闲。何必奔冲山下去，更添波浪向人间。
[页]卷,册....[5259]462,14
第2591笔
　　　　寄韬光禅师　白居易
一山门（一作分）作两山门，两寺原从一寺分。东涧水流西涧水，南山云起北山云。
前台花发后台见，上界钟声下界闻。遥想吾师行道处，天香桂子落纷纷。
[页]卷,册....[5259]462,14
第2592笔
　　　　和梦得夏至忆苏州呈卢宾客[5259]　白居易
忆在苏州日，常谙夏至筵。粽香筒竹嫩，炙脆子鹅鲜。
水国多台榭，吴风尚管弦。每家皆有酒，无处不过船。
交印君相次，褰帷我在前。此乡俱老矣，东望共依然。（予与刘、卢三人，前后相次典苏州。今同分司，老于洛下。）
洛下麦秋月，江南梅雨天。齐云楼上事，已上十三年。
[页]卷,册....[5260]462,14
第2593笔
　　　　曲江　白居易
细草岸西东，酒旗摇水风。楼台在花杪，鸥鹭下烟中。
翠幄晴相接，芳洲夜暂空。何人赏秋景，兴与此时同。
[页]卷,册....[5260]462,14
第2594笔
　　　　岁夜咏怀兼寄思黯　白居易
遍数故交亲，何人得六旬。（与思黯、梦得，数还沦没者。少过得六十。）今年已入手，余事岂关身。
老自无多兴，春应不拣人。陶窗与弘阁，风景一时新。
[页]卷,册....[5260]462,14
第2595笔
　　　　寒食日过枣团店　白居易
寒食枣团店，春低杨柳枝。酒香留客住，莺语和人诗。
困立攀花久，慵行上马迟。若为将此意，前字与僧期。
[页]卷,册....[5260]462,14
第2596笔
　　　　宿张云举院　白居易
不食胡麻饭，杯中自得仙。隔房（一作篱）招好客，可室致芳筵。
美（一作家）酝香醪嫩，时新异果鲜。夜深唯畏晓，坐稳不（一作岂）思眠。
棋罢嫌无敌，诗成愧在前。明朝题壁上，谁得众人传。
[页]卷,册....[5260]462,14
第2597笔
　　　　惜花[5260]　白居易
可怜夭（一作妍）艳正当时，刚被狂风一夜吹。今日流莺来旧处，百般言语泥（一作啼）空枝。
[页]卷,册....[5261]462,14
第2598笔
　　　　七夕　白居易
烟霄微月澹长空，银汉秋期万古同。几许欢情与离恨，年年并在此宵中。
[页]卷,册....[5261]462,14
第2599笔
　　　　宿诚禅师山房题赠　白居易
不出孤峰上，人间四十秋。视身如传舍，阅世任东流。
法为因缘立，心从次第修。中宵问真偈，有住是吾忧。
[页]卷,册....[5261]462,14
第2600笔
　　　　新池　白居易
数日自穿凿，引泉来近陂。寻渠通咽处，绕岸待清时。
深好求鱼养，闲堪与鹤期。幽声听难尽，入夜睡常迟。
[页]卷,册....[5261]462,14
第2601笔
　　　　南池　白居易
萧条微雨绝，荒岸抱清源。入舫山侵塞，分泉道接村。
秋声依树色，月影在蒲根。淹泊方难遂，他宵关梦魂。
[页]卷,册....[5261]462,14
第2602笔
　　　　宿池上　白居易
泉来从绝壑，亭敞在中流。竹密无空岸，松长可绊舟。
蟪蛄潭上夜，河汉岛前秋。异夕期新涨，携琴却此游。
[页]卷,册....[5261]462,14
第2603笔
　　　　翻经台（见咸淳临安志）[5261]　白居易
一会灵山犹未散，重翻贝叶有来由。是名精进才开眼，岩石无端亦点头。
[页]卷,册....[5262]462,14
第2604笔
　　　　寄题上强山精舍寺（见王象之舆地纪胜）　白居易
惯游山水住南州，行尽天台及虎丘。惟有上强精舍寺，最堪游处未曾游。
[页]卷,册....[5262]462,14
第2605笔
　　　　一字至七字诗（赋得诗，乐天分司东洛，朝贤悉会兴化池亭送别，酒酣，各请一字至七字诗，以题为韵。）　白居易
诗，绮美。瓌奇，明月夜。
落花时，能助欢笑。亦伤别离，调清金石怨。
吟苦鬼神悲，天下只应我爱。世间唯有君知，自从都尉别苏句。
便到司空送白辞。
[页]卷,册....[5262]462,14
第2606笔
　　　　九老图诗（并诗）　白居易
　　会昌五年三月，胡、吉、刘、郑、卢、张等六贤，于东都敝居履道坊
　　合尚齿之会，其年夏，又有二老，年貌绝伦，同归故乡，亦来斯会，
　　续命书姓名年齿，写其形貌，附于图右，与前七老，题为九老图，仍
　　以一绝赠之，二老谓洛中遗老李元爽，年一百三十六归落，僧如满，
　　年九十五岁。
雪作须眉云作衣，辽东华表鹤双归。当时一鹤犹希有，何况今逢两令威。
[页]卷,册....[5262]462,14
第2607笔
　　　　和裴相公傍水闲行绝句　白居易
行寻春水坐看山，早出中书晚未还。为报野僧岩客道，偷闲气味（一作意味）胜长闲。
[页]卷,册....[5262]462,14