第1笔
　　　　鼓吹曲辞
　　汉有朱鹭等二十二曲，列于鼓吹，谓之铙歌。魏使缪袭改其十二曲，
　　而十曲并仍旧名，是时吴亦使韦昭改制十二曲，其十曲亦因之。晋傅
　　玄制二十二曲，惟二曲之名不改〔汉旧〕（旧汉）。宋齐并用汉曲，
　　又充庭十六曲，梁高祖乃去其四，留其十二。北齐二十曲皆改古名。
　　后周革前代鼓吹制为十五曲，隋制列鼓吹为四部，唐则又增为五部，
　　部各有曲。
　　　　朱鹭（张籍）　鼓吹曲辞
翩翩兮朱鹭，来泛（集作浴）春塘栖绿树。羽毛如翦色如染，远飞欲下双翅敛。
避人引子入深堑，动处水纹开滟滟。谁知豪家网尔躯，不如饮啄江海隅。
[页]卷,册....[165]17,1
第2笔
　　　　艾如张（李贺）　鼓吹曲辞
锦襜褕，绣裆襦。强强（集无下强字）饮啄哺尔雏，陇东卧穟满风雨。
莫信（一作逐）龙媒陇西去，齐人（一作入）织网如素空。张在野春（集作田）平碧中，网丝漠漠无形影。
误尔触之伤首红，艾叶绿花谁翦刻，中藏祸机不可测。
[页]卷,册....[165]17,1
第3笔
　　　　上之回（卢照邻）　鼓吹曲辞
回中道路险，萧关烽候多。五营屯北地，万乘出西河。
单于拜玉玺，天子按雕戈。振旅汾川曲，秋风横大[165]歌。
[页]卷,册....[166]17,1
第4笔
　　　　同前（李白）　鼓吹曲辞
三十六离宫，楼台与天通。阁道步行月，美人愁烟空。
恩疏宠不及，桃李伤春风。淫乐意何极，金舆向回中。
万乘出黄道，千旗扬彩虹。前军细柳北，后骑甘泉东。
岂问渭川老，宁邀襄野童。秋暮（一作但慕）瑶池宴，归来乐未穷。
[页]卷,册....[166]17,1
第5笔
　　　　同前（李贺）　鼓吹曲辞
上之回，大旗喜。悬虹彗（集作云），挞凤尾。
剑匣破，舞蛟龙。蚩尤死，鼓逢逢。
天高庆雷齐坠地，地无惊烟海千里。
[页]卷,册....[166]17,1
第6笔
　　　　战城南（卢照邻）　鼓吹曲辞
将军出紫塞，冒顿在乌贪。笳喧雁门北，阵翼龙城南。
雕弓夜宛转，铁骑晓参潭。应须驻白日，为待战方酣。
[页]卷,册....[166]17,1
第7笔
　　　　同前（李白）　鼓吹曲辞
去年战桑干源，今年战葱河道。洗兵条支海上波，放马天山雪中草。
万里长征战，三军尽衰老。匈奴以杀戮为耕作，古来唯见白骨黄沙田。
秦家筑城备胡处，汉家还有烽火然。烽火然不息，征战（一作长征）无已时。
野战格斗死，败马号鸣向天悲。乌鸢啄人肠，衔飞上挂枯树枝（一作上枯枝）。
士卒涂草莽，将军空尔为。乃知兵者是凶器，圣人不得已而用之。
[页]卷,册....[166]17,1
第8笔
　　　　同前（刘驾）　鼓吹曲辞
城南征战多，城北无饥鸦。白骨马蹄下，谁言皆有家。
城前水声苦，倏忽流万古。莫争城外地，城里有闲土。
[页]卷,册....[167]17,1
第9笔
　　　　同前二首（僧贯休）　鼓吹曲辞
万里桑干傍，茫茫古蕃壤。将军貌憔悴，抚剑悲年长。
胡兵尚陵逼，久住亦非强。邯郸少年辈，个个有伎俩。
拖枪半夜去，雪片大如掌。

碛中（一作石）有阴兵，战马时惊蹶。轻猛李陵心，摧残苏武节。
黄金锁子甲，风吹色如铁。十载不封侯，茫茫向谁说。

[页]卷,册....[167]17,1
第10笔
　　　　巫山高（郑世翼）　鼓吹曲辞
巫山凌太清，岧峣类削成。霏霏暮雨合，霭霭朝云生。
危峰入鸟道，深谷泻猿声。别有幽栖客，淹留攀桂情。
[页]卷,册....[167]17,1
第11笔
　　　　同前二首（沈佺期）　鼓吹曲辞
巫山峰十二，环合（集作合沓）隐昭回。俯眺琵琶峡，平看云雨台。
古槎天外倚，瀑水日边来。何忽啼猿夜，荆王枕席开。

神女向高唐，巫山下夕阳。裴回作行雨，婉娈逐荆王。
电影江前落，雷声峡外长。霁云无处所，台馆晓苍苍。

[页]卷,册....[167]17,1
第12笔
　　　　同前（卢照邻）　鼓吹曲辞
巫山望不极，望望下朝雰（集作氛）。莫辨啼猿树，徙看神女云。
惊涛乱水脉，骤雨暗峰文。沾裳即此地，况复远思君。
[页]卷,册....[168]17,1
第13笔
　　　　同前（张循之）　鼓吹曲辞
巫山高不极，沓（一作合）沓状奇新。暗谷疑风雨，幽岩（集作崖）若鬼神。
月明三峡曙（集作晓），潮满二（集作九）江春。为问阳台夕（集作客），应知入梦人。
[页]卷,册....[168]17,1
第14笔
　　　　同前（刘方平）　鼓吹曲辞
楚国巫山秀，清猿日夜啼。万重春树合，十二碧峰齐。
峡出朝云下，江来暮雨西。阳台归路直，不畏向家迷。
[页]卷,册....[168]17,1
第15笔
　　　　同前（皇甫冉）　鼓吹曲辞
巫峡见巴东，迢迢半出空。云藏神女馆，雨到楚王宫。
朝暮泉声落，寒喧树色同。清猿不可听，偏在九秋中。
[页]卷,册....[168]17,1
第16笔
　　　　同前（李端）　鼓吹曲辞
巫山十二峰，皆在碧虚中。回合云藏日（集作月），霏微雨带风。
猿声寒过水（集作涧），树色暮连空。愁向高唐望，清秋见楚宫。
[页]卷,册....[168]17,1
第17笔
　　　　同前（于𣸣）[168]　鼓吹曲辞
何山无朝云，彼云亦悠扬。何山无暮雨，彼雨亦苍茫。
宋玉恃才者，凭云构高唐。自重（集作垂）文赋名，荒淫归楚襄。
峨峨十二峰，永作妖鬼乡。
[页]卷,册....[169]17,1
第18笔
　　　　同前二首（孟郊）　鼓吹曲辞
巴山上峡重复重，阳台碧峭十二峰。荆王猎时逢暮雨，夜卧高丘梦神女。
轻红流烟湿艳姿，行云飞去明星稀。目极魂断望不见，猿蹄三声泪沾衣。

见尽数万里，不闻三声猿。但飞萧萧雨，中有亭亭魂。
千载楚襄（一作王)恨，遗文宋玉言。至今青冥里(集作晴明天），云结深闺门。

[页]卷,册....[169]17,1
第19笔
　　　　同前（李贺）　鼓吹曲辞
碧丛丛，高（一作齐）插天。大江翻澜神曳烟，楚魂寻梦风飔（一作飒）然。
晓风飞雨生苔钱，瑶姬一去一千年。丁香笻竹啼老猿，古祠近月蟾桂寒，
椒花坠红湿云间（一作端）。
[页]卷,册....[169]17,1
第20笔
　　　　同前（僧齐己）　鼓吹曲辞
巫山高，巫女妖。雨为暮兮云为朝，楚王憔悴魂欲销。
秋猿嗥嗥日将夕，红霞紫烟凝老壁。千岩万壑花皆坼，但恐芳菲无正色。
不知今古行人行，几人经此无秋情。云深庙远不可觅，十二峰头插天碧。
[页]卷,册....[169]17,1
第21笔
　　　　将进酒（李白）　鼓吹曲辞
君不见黄河之水天上来，奔流到海不复回。君不见高堂明镜悲白发，朝如青丝暮成雪。
人生得意须尽欢，莫使金尊空对月。天生我材必有用，千金散尽还复来。
烹羊宰牛且为乐，会须一饮三百杯。岑夫子，[169]丹丘生。
将进酒，杯（一作君）莫停。与君歌一曲，请君为我侧耳听。
钟鼓馔玉不足贵，但愿长醉不复醒。古来圣贤（一作贤达）皆寂寞，惟有饮者留其名。
陈王昔时宴平乐，斗酒十千恣欢谑。主人何为言少钱，径须酤取（一作酒）对君酌。
五花马，千金裘。呼儿将出换美酒，与尔同销万古愁。
[页]卷,册....[170]17,1
第22笔
　　　　同前（元稹）　鼓吹曲辞
将进酒，将进酒。酒中有毒酖主父，言之主父伤主母。
母为妾地父妾天，仰天俯地不忍言。佯为僵踣主父前，主父不知加妾鞭。
旁人知妾为主说，主将泪洗鞭头血。推摧（集作椎）主母牵下堂，扶妾遣升堂上床。
将进酒，酒中无毒令主寿。愿主回思（一作恩）归主母，遣妾如此事（一作由）主父。
妾为此事人偶知，自惭不密方自悲。主今颠倒安置妾，贪天僭地谁不为。
[页]卷,册....[170]17,1
第23笔
　　　　同前（李贺）　鼓吹曲辞
琉璃钟，琥珀浓。小槽酒滴真珠红，烹龙炮凤玉脂泣。
罗屏绣幕围香风，吹龙笛。击鼍鼓，皓齿歌。
细腰舞，况是青春日将暮。桃花乱落如红雨，劝君终日酩酊醉，
酒不到刘伶坟上土。
[页]卷,册....[170]17,1
第24笔
　　　　君马黄（李白）　鼓吹曲辞
君马黄，我马白。马色虽不同，人心本无隔。
共作游冶盘，双行洛阳陌。长剑既照曜，高冠何赩赫。
各有千金裘，俱为五侯客。猛虎落陷阱，壮夫时屈厄。
相知在急难，独好亦（一作知）何益。
[页]卷,册....[170]17,1
第25笔
　　　　芳树（沈佺期）　鼓吹曲辞
何地早芳菲，宛在长门殿。夭桃色若绶，秾李光如练。
啼鸟弄花疏，游蜂饮香遍。叹息春风起，飘零君不[170]见。
[页]卷,册....[171]17,1
第26笔
　　　　同前（卢照邻）　鼓吹曲辞
芳树本多奇，年华复在斯。结翠成新幄，开红满旧（集作故）枝。
风归花历乱，日度影参差。容色朝朝落，思君君不知。
[页]卷,册....[171]17,1
第27笔
　　　　同前（徐彦伯）　鼓吹曲辞
玉花珍簟上，金缕画屏开。晓月怜筝柱，春风忆镜台。
筝柱春风吹晓月，芳树落花朝暝歇。藁砧刀头未有时，攀条拭泪坐相思。
[页]卷,册....[171]17,1
第28笔
　　　　同前（韦应物）　鼓吹曲辞
迢迢芳园树，列映清池曲。对此伤人心，还如故时绿。
风条洒余霭，露叶承新旭。佳人不再攀，下有往来躅。
[页]卷,册....[171]17,1
第29笔
　　　　同前（元稹）　鼓吹曲辞
芳树已寥落，孤英尤可嘉。可怜团团叶，盖覆深深花。
游蜂竞攒刺，斗雀亦纷拏。天生细碎物，不爱好光华。
非无歼殄法，念尔有生涯。春雷一声发，惊燕亦惊蛇。
清池养神蔡，已复长虾蟆。雨露贵平施，吾其春草芽。
[页]卷,册....[171]17,1
第30笔
　　　　同前（罗隐）　鼓吹曲辞
细蕊（集作萼）慢逐风，暖香闲破鼻。青帝固有心，时时动人（集作漏天）意。
去年高枝犹压地，今年低枝已憔悴。[171]吾所以见造化之权，变通之理。
春夏作头，秋冬为尾。循环反复无穷已，今（集作人）生长短同一轨。
若使威可以制，力可以止。秦皇不肯敛手下沙丘，孟贲不合低头入蒿里。
伊人彊猛犹如此，顾我劳生何足恃。但愿开素袍，倾绿蚁。
陶陶兀兀大醉于青冥（集作宵）白昼间，任他上是天，下是地。
[页]卷,册....[172]17,1
第32笔
　　　　同前（李白）　鼓吹曲辞
我思仙（一作佳）人，乃在碧海之东隅。海寒多天风，白波连山（一作天）倒蓬壶。
长鲸喷涌不可涉，抚心茫茫泪如珠。西来青岛东飞去，愿寄一书谢麻姑。
[页]卷,册....[172]17,1
第33笔
　　　　同前（孟郊）　鼓吹曲辞
桔槔烽火昼不灭，客路迢迢信难越。古镇刀攒万片霜，寒江浪起千堆雪。
此时西去定如何，空使南心远凄切。
[页]卷,册....[172]17,1
第34笔
　　　　同前（卢仝）　鼓吹曲辞
当时我醉美人家，美人颜色娇如花。今日美人弃我去，青楼珠箔天之涯。
天涯娟娟常娥月，三五二八盈又缺。翠眉蝉鬓生别离，一望不见心断绝。
心断绝，几千里。梦中醉卧巫山云，觉来泪滴湘江水。
湘江两岸花木深，美人不见愁人心。含愁更奏绿绮琴，调高弦绝无知音。
美人兮美人，不知为暮雨兮为朝云。相[172]思一夜梅花发，忽到窗前疑是君。
[页]卷,册....[173]17,1
第35笔
　　　　同前（韦应物）　鼓吹曲辞
借问江（集作堤）上柳，青青为谁春。空游昨日地，不见昨日人。
缭绕万家井，往来车马尘。莫道无相识，要非心所亲。
[页]卷,册....[173]17,1
第36笔
　　　　同前（刘氏云）　鼓吹曲辞
朝亦有所思，暮亦有所思。登楼望君处，蔼蔼浮云飞（集作霭霭萧关道）。
浮云遮却阳关道，向晚谁知妾怀抱（集作掩泪向浮云，谁知妾怀抱）。玉井苍苔春（集作青）院深，桐花落地（集作尽）无人扫。
[页]卷,册....[173]17,1
第37笔
　　　　雉子班（李白）　鼓吹曲辞
辟邪伎作鼓吹惊，雉子班之奏曲成。喔咿振迅欲飞鸣，扇锦翼，
雄风生，双雌同饮啄，趫悍谁能争。乍向草中耿介死，
不求黄金笼下生。天地至广大，何惜遂物情。善卷让天子，
务光亦逃名。所贵旷士怀，朗然合太清。
[页]卷,册....[173]17,1
第38笔
　　　　临高台（褚亮）　鼓吹曲辞
高台暂俯临，飞翼耸轻音。浮光随日度，漾影逐波深。
迥瞰周平野，开怀畅远襟。独此三休上，还伤千岁心。
[页]卷,册....[173]17,1
第39笔
　　　　同前（王勃）　鼓吹曲辞
临高台，高台迢递绝浮埃。瑶轩绮构何崔嵬，鸾歌凤吹清且哀。
俯瞰长安道，萋萋御沟草。斜对甘泉路，[173]苍苍茂陵树。
高台四望同，帝乡佳气郁葱葱。紫阁丹楼纷照曜，璧房锦殿相玲珑。
东弥长乐观，西指未央宫。赤城映朝日，绿树摇春风。
旗亭百队开新市，甲第千甍分戚里。朱轮翠盖不胜春，叠树层（一作重）楹相对起。
复有青楼大道中，绣户文窗雕绮栊。锦衣昼（集作衾夜）不襞，罗帏夕（集作书）未空。
歌屏朝掩翠，妆镜晚窥红。为吾（集作君）安宝髻，蛾眉罢花丛。
狭路尘间黯将暮，云间月色明如素。鸳鸯池上两两飞，凤皇楼下双双度。
物色正如此，佳期那不顾。银鞍绣毂盛繁华，可怜今夜宿倡家。
倡家少妇不须嚬，东园桃李片时春。君看旧日高台处，柏梁铜雀生黄尘。
[页]卷,册....[174]17,1
第40笔
　　　　同前（僧贯休）　鼓吹曲辞
凉风吹远念，使我升高台。宁知数片云，不是旧山来。
故人天一涯，久客殊未回。雁来不得书，空寄声哀哀。
[页]卷,册....[174]17,1
第41笔
　　　　黄雀行（庄南杰）　鼓吹曲辞
穿屋穿墙不知止，争树争巢入营死。林间公子挟弹弓，一丸致毙花丛里。
小雏黄口未有知，青天不解高高飞。虞人设网当要路，白日啾嘲祸万机。
[页]卷,册....[174]17,1
第42笔
　　　　钓竿篇（沈佺期）　鼓吹曲辞
朝日敛红烟，垂竿向绿川。人疑天上坐，鱼似镜中悬。
避楫时惊透，猜钩每误牵。湍危不理辖，潭静欲留船。
钓玉君徒尚，征金我未贤。为看芳（一作方）饵下，贪得会无全（集作筌）。
[页]卷,册....[174]17,1
第43笔
　　　　凯歌六首（岑参○天宝中，回纥寇边，〔封〕常清出师征之，及破播仙，奏捷献凯，乃作凯歌。）[174]　鼓吹曲辞
汉将承恩西破戎，捷书先奏未央宫。天子预开麟阁待，祗今谁数贰师功。

官军西出过楼兰，营幕傍临月窟寒。蒲海晓霜凝剑（集作马）尾，葱山夜雪扑旌竿。

鸣笳擂（集作叠）鼓拥回军，破国平蕃昔未闻。大夫鹊印摇边月，天（集作大）将龙旗掣海云。

月落辕门鼓角鸣，千群面缚出蕃城。洗兵鱼海云迎阵，秣马龙堆月照营。

蕃军遥见汉家营，满谷连山遍哭声。万箭千刀一夜杀，平明流血浸空城。

暮雨旌旗湿未干，胡尘（集作烟）白草日光寒。昨夜将军连晓战，蕃军只见马空鞍。

[页]卷,册....[175]17,1
第44笔
　　　　鼓吹铙歌（柳宗元○按此十二曲史书不载，疑宗元私作而未尝奏，或虽奏而未尝用，故不被于歌。）
　　　　鼓吹铙歌　晋阳武　鼓吹曲辞
　　晋阳武，言隋乱既极，唐师起晋阳，平奸豪，为生人义主，以仁兴武
　　也。第一。
晋阳武，奋义威。炀之渝，德焉归。
氓毕屠，绥者谁。皇烈烈，专天机。
号以仁，扬其旗。日之升，九土唏。
斥田圻，流洪辉。有其二，翼余隋。
斮枭骜，连熊螭。枯以肉，勍者羸。
后土荡，玄穹弥。合之育，莽然施。
惟德辅，庆无期。
（晋阳武，二十六句。句三字。）
[页]卷,册....[175]17,1
第45笔
　　　　鼓吹铙歌　兽之穷　鼓吹曲辞
　　兽之穷，言李密自邙山之败，其下皆贰，霸王之业，知天授在唐，遂
　　归于有道，享我爵命也。第二。
兽之穷，奔大麓。天厚黄德，狙犷服。
甲之櫜弓，弭矢箙。皇旅靖，敌逾蹙。
自亡其徒，匪予戮。屈𧸾猛，虔[175]栗栗。
縻以尺组，噉以秩。黎之阳，土茫茫。
富兵戎，盈仓箱。乏者德，莫能享。
驱豺兕，授我疆。
（兽之穷，二十二句。其十八句句三字，四句句四字。）
[页]卷,册....[176]17,1
第46笔
　　　　鼓吹铙歌　战武牢　鼓吹曲辞
　　战武牢，言太宗师讨王充，窦建德助逆，师奋击武牢下，擒之，遂降
　　充也。第三。
战武牢，动河朔。逆之助，图掎角。
怒鷇麛，抗乔岳。翘萌牙，傲霜雹。
王谋内定，申掌握。铺施芟夷，二主缚。
惮华戎，廓封略。命之瞢，卑以斮。
归有德，唯先觉。
（战武牢，十八句。其十六句句三字，二句句四字。）
[页]卷,册....[176]17,1
第47笔
　　　　鼓吹铙歌　泾水黄　鼓吹曲辞
　　泾水黄，言薛举据泾以死，其子仁杲尤勇以暴，师平之也。第四。
泾水黄，陇野茫。负太白，腾天狼。
有鸟鸷立，羽翼张。钩喙决前，巨（一作距）趯傍。
怒飞饥啸，翾不可当。老雄死，子复良。
巢岐饮渭，肆翱翔。顿地纮，提天纲。
列缺掉帜，招摇耀铓。鬼神来助，梦嘉祥。
脑涂原野，魂飞扬。星辰复，恢一方。
（泾水黄，二十四句。其十五句句三字，九句句四字。）
[页]卷,册....[176]17,1
第48笔
　　　　鼓吹铙歌　奔鲸沛　鼓吹曲辞
　　奔鲸沛，言辅氏凭江淮，竟东海，命将平之也。第五。
奔鲸沛，荡海垠。吐霓翳日，腥浮云。
帝怒下顾，哀垫昏。〔授〕（受）以神柄，推元臣。
手援天矛，截修鳞。披[176]攘蒙霿，开海门。
地平水静，浮天垠（集作根）。羲和显耀，乘清氛。
赫炎溥畅，融大钧。
（奔鲸沛，十八句。其十句句三字，八句句四字。）
[页]卷,册....[177]17,1
第49笔
　　　　鼓吹铙歌　苞枿　鼓吹曲辞
　　苞枿，言梁之余，保荆衡巴巫，穷南越，良将取之，不以师也。第六
　　。
苞枿𪒶矣，惟根之蟠。弥巴蔽荆，负南极以安。
曰我旧梁氏，辑绥艰难。江汉之阻，都邑固以完。
圣人作，神武用。有臣勇智，奋不以众。
投迹死地，谋猷纵。化敌为家，虑则中。
浩浩海裔，不威而同。系缧降王，定厥功。
澶漫万里，宣唐风。蛮夷九译，咸来从。
凯旋金奏，象形容。震赫万国，罔不龚。
（苞枿，二十八句。其十六句句四字，三句句五字。九句句三字。）
[页]卷,册....[177]17,1
第50笔
　　　　鼓吹铙歌　河右平　鼓吹曲辞
　　河右平，言李轨保河右，师临之不克变，或执以降也。第七。
河右澶漫，顽为之魁。王师如雷震，昆仑以颓。
上聋下聪，骜不可回。助雠抗有德，惟人之灾。
乃溃乃奋，执缚归厥命。万室蒙其仁，一夫则病。
濡以鸿泽，皇之圣。威畏德怀，功以定。
顺之于理，物咸遂厥性。
（河右平，十八句。其十一句句四字，五句句五字。二句句三字。）
[页]卷,册....[177]17,1
第51笔
　　　　鼓吹铙歌　铁山碎　鼓吹曲辞
　　铁山碎，言突厥之大，古夷狄莫彊焉，师大破之，降其国，告于庙也
　　。第八。
铁山碎，大漠舒。二虏劲，连穹庐。
背北海，专坤隅。岁来侵边，或傅于都。
天子命元帅，奋其雄图。破定[177]襄，降魁渠。
穷竟窟宅，斥余吾。百蛮破胆，边氓苏。
威武辉耀，明鬼区。利泽弥万祀，功不可逾。
官臣拜手，惟帝之谟。
（铁山碎，二十二句。其十一句句三字，九句句四字，二句句五字。）
[页]卷,册....[178]17,1
第52笔
　　　　鼓吹铙歌　靖本邦　鼓吹曲辞
　　靖本邦，言刘武周败裴寂，咸有晋地，太宗灭之也。第九。
本邦伊晋，惟时不靖。根柢之摇，枝叶攸病。
守臣不任，勚于神圣。惟钺之兴，翦焉则定。
洪惟我理，式和以敬。群顽既夷，庶绩咸正。
皇谟载大，惟人之庆。
（靖本邦，十四句，句四字。）
[页]卷,册....[178]17,1
第53笔
　　　　鼓吹铙歌　吐谷浑　鼓吹曲辞
　　吐谷浑，言李靖灭吐谷浑于西海上也。第十。
吐谷浑盛彊，背西海以夸。岁侵扰我疆，退匿险且遐。
帝谓神武师，往征靖皇家。烈烈旆其旗，熊虎杂龙蛇。
王旅千万人，衔枚默无哗。束刃逾山徼，张翼纵漠沙。
一举刈膻腥，尸骸积如麻。除恶务本根，况敢遗萌芽。
洋洋西海水，威命穷天涯。系虏来王都，犒乐穷休嘉。
登高望还师，竟野如春华。行者靡不归，亲戚讙要遮。
凯旋献清庙，万国思无邪。
（吐谷浑，二十六句。句五字。）
[页]卷,册....[178]17,1
第54笔
　　　　鼓吹铙歌　高昌[178]　鼓吹曲辞
　　高昌，言李靖灭高昌也。第十一。
曲氏雄西北，别绝臣外区。既恃远且险，纵傲不我虞。
烈烈王者师，熊螭以为徒。龙旗翻海浪，驲骑驰坤隅。
贲育搏婴儿，一扫不复余。平沙际天极，但见黄云驱。
臣靖执长缨，智勇伏囚拘。文皇南面坐，夷狄千群趋。
咸称天子神，往古不得俱。献号天可汗，以覆我国都。
兵戎不交害，各保性与躯。
（高昌，二十二句。句五字。）
[页]卷,册....[179]17,1
第55笔
　　　　鼓吹铙歌　东蛮　鼓吹曲辞
　　东蛮，言既克东蛮，群臣请图蛮夷状，如周书王会也。第十二。
东蛮有谢氏，冠带理海中。已言我异世，虽圣莫能通。
王卒如飞翰，鹏骞骇群龙。轰然自天坠，乃信神武功。
系虏君臣人，累累来自东。无思不服从，唐业如山崇。
百辟拜稽首，咸愿图形容。如周王会书，永永传无穷。
睢盱万状乖，咿嗢九译重。广轮抚四海，浩浩知皇风。
歌诗铙鼓间，以壮我元戎。
（东蛮，二十二句。句五字。）
[页]卷,册....[179]17,1
第56笔
　　　　横吹曲辞
　　横吹曲，其始亦谓之鼓吹，马上奏之，盖军中之乐也。其后分为二部
　　，有萧笳者为鼓吹，用之朝会道路，亦以给赐，有鼓角者为横吹，用
　　之军中。自隋以后，始以横吹与鼓吹列为四部，以供大驾及皇太子王
　　公等。唐制，太常鼓吹令掌鼓吹施用调习之节，以备卤簿之仪，而分
　　五部。一曰鼓吹部，其乐器有㭎鼓、金钲、大鼓、小鼓、长鸣角、次
　　鸣角六种，㭎鼓一曲十叠，大鼓十五曲，严用三曲，警用十二曲，金
　　钲无曲，以为鼓节，小鼓九曲，上马用一曲，严警用八曲。长鸣一曲
　　三声，上马严警用之，中鸣一曲三声，用与长鸣同。二曰羽葆部，其
　　乐器有歌、鼓、箫、笳、𬭚于五种，凡十八曲。三曰铙吹部，其乐器
　　与羽葆部同，凡七曲。四曰大横吹部，其乐器有角、节、鼓笛、箫、
　　筚篥、笳、桃皮筚篥七种，凡二十四曲。五曰小横吹部，其乐器有角
　　、笛、箫、筚篥、笳、桃皮筚篥六种，其曲不见，疑同用大横吹曲也
　　。凡大驾行幸，则夜警晨严，大驾夜警十二曲，中警七曲，晨严三通
　　，皇太子夜警九曲，公卿以下夜警七曲，晨严并三通，夜警众一曲，
　　转次而振也。
　　　　陇头（张籍○一曰陇头水）　横吹曲辞
陇头已（集作路）断人不行，胡骑夜入凉州城。汉家处处格斗死，一朝尽没陇西地。
驱我边人胡中去，散放牛羊食禾黍。去年中国养子孙，今著毡裘学胡语。
谁能更使李轻车，收取凉州属（集作入）汉家。
[页]卷,册....[180]18,1
第57笔
　　　　陇头吟（王维）[180]　横吹曲辞
长安少年游侠客，夜上戍楼看太白。陇头明月迥临关，陇上行人夜吹笛。
关西老将不胜愁，驻马听之双泪流。身经大小百余战，麾下偏裨万户侯。
苏武才为典属国，节旄空（集作落）尽海西头。
[页]卷,册....[181]18,1
第58笔
　　　　同前（翁绶）　横吹曲辞
陇水潺湲陇树黄，征人陇上尽思乡。马嘶斜日朔风急，雁过寒云边思长。
残月出林明剑戟，平沙隔水见牛羊。横行俱足（一作是）封侯者，谁斩楼兰献未央。
[页]卷,册....[181]18,1
第59笔
　　　　陇头水（杨师道）　横吹曲辞
陇头秋月明，陇水带关城。笳添离别曲，风送断肠声。
映雪峰犹暗，乘冰马屡惊。雾中寒雁至，沙上转蓬轻。
天山传羽檄，汉地急征兵。阵开都护道，剑聚伏波营。
于兹觉无度，方共濯胡缨。
[页]卷,册....[181]18,1
第60笔
　　　　同前（卢照邻）　横吹曲辞
陇阪高无极，征人一望乡。关河别去水，沙塞断归肠。
马系千年树，旌悬九月霜。从来共呜咽，皆是为勤王。
[页]卷,册....[181]18,1
第61笔
　　　　同前（王建）　横吹曲辞
陇水何年陇头别，不在山中亦呜咽（一作呜亦咽）。征人塞耳马不行，未到陇头闻水声。
谓是西流入蒲海，还闻北海（一作去）绕龙城。陇东陇西多屈曲，野麋饮水长簇簇。
胡兵夜回水傍住，忆著来时磨剑处。向前无井复无泉，放马回看陇头树。
[页]卷,册....[181]18,1
第62笔
　　　　同前（于𣸣）[181]　横吹曲辞
借问陇头水，终年恨何事。深疑呜咽声，中有征人泪。
昨日上山下，达曙不能寐。何处接长波，东流入清渭。（集本前四句与罗隐诗全同。）
[页]卷,册....[182]18,1
第63笔
　　　　同前（僧皎然）　横吹曲辞
陇头心欲绝，陇水不堪闻。碎影摇枪垒，寒声咽帐军。
素从盐海积，绿带柳城分。日落天边望，逶迤入塞云。

秦陇逼氐羌，征人去未央。如何幽咽水，并欲断君肠。
西注悲穷漠，东分忆故乡。旅魂声搅乱，无梦到辽阳。

[页]卷,册....[182]18,1
第64笔
　　　　同前（鲍溶）　横吹曲辞
陇头水，千古不堪闻。生归苏属国，死别李将军。
细响风凋草，清哀雁落云。
[页]卷,册....[182]18,1
第65笔
　　　　同前（罗隐）　横吹曲辞
借问陇头水，年年恨何事。全疑呜咽声，中有征人泪。
自古无长策，况我非深智。何计谢潺湲，一宵空不寐。
[页]卷,册....[182]18,1
第66笔
　　　　出关（魏征）　横吹曲辞
中原还（集作初）逐鹿，投笔事戎轩。纵横计不就，慷慨志犹存。
策杖谒天子，驱马出关门。请缨羁（集作系）南越，凭轼下东藩。
郁纡陟高岫，出没望平原。古木吟寒鸟，空山啼夜猿。
既伤千里目，还惊九折魂。岂不惮艰险，深怀国士恩。
季布无二诺，侯嬴重一言。人生感意气，功名谁复论。
[页]卷,册....[182]18,1
第67笔
　　　　入关（贾驰）　横吹曲辞
河上微风来，关头树初湿。今朝关城吏，又见孤客入。
上国谁与期，西来徒自急。
[页]卷,册....[183]18,1
第68笔
　　　　同前（张祜）　横吹曲辞
都城连百二（集作三百里），雄险北（一作此）回环。地势遥尊岳，河流侧让关。
秦皇曾虎视，汉祖亦（集作昔）龙颜。何事枭凶辈，干戈自不闲。
[页]卷,册....[183]18,1
第69笔
　　　　出塞（窦威）　横吹曲辞
匈奴屡不平，汉将欲纵横。看云方结阵，却月始连营。
潜军渡马邑，扬旆掩龙城。会勒燕然石，方传车骑名。
[页]卷,册....[183]18,1
第70笔
　　　　同前（陈子昂）　横吹曲辞
忽闻天上将，关塞重横行。始返楼兰国，还向朔方城。
黄金装战马，白羽集神兵。星月开天阵，山川列地营。
晚风吹画角，春色耀飞旌。宁知班定远，独（集作犹）是一书生。
[页]卷,册....[183]18,1
第71笔
　　　　同前（张易之）　横吹曲辞
侠客重恩光，骢（集作骏）马饰金装。瞥闻传羽檄，驰突救边荒。
转战磨笄地，横行戴斗乡。将军占太白，小妇怨流黄。
騕褭青丝骑，娉婷红粉妆。一春莺度曲，八月雁成行。
谁堪坐秋思，罗袖拂空床。
[页]卷,册....[183]18,1
第72笔
　　　　同前（沈佺期）　横吹曲辞
十年通大漠，万里出长平。寒日生戈剑，阴云摇旆旌。
饥鸟啼旧垒，疲马恋空城。辛苦〔皋兰〕（兰皋）北，胡[183]霜损汉兵。
[页]卷,册....[184]18,1
第73笔
　　　　同前（王维）　横吹曲辞
居延城外猎天骄，白草连天野火烧。暮云空碛时驱马，秋日平原好射雕。
护羌校尉朝乘障，破虏将军夜渡辽。玉靶角弓珠勒马，汉家将赐霍嫖姚。
[页]卷,册....[184]18,1
第74笔
　　　　同前（王昌龄）　横吹曲辞
秦时明月汉时关，万里长征人未还。但使龙城飞将在，不教胡马度阴山。

白花垣上望京师，黄河水流无尽时。穷秋旷野行人绝，马首东来知是谁。

[页]卷,册....[184]18,1
第75笔
　　　　同前（马戴）　横吹曲辞
金带连环束战袍，马头冲雪度临洮。卷旗夜劫单于帐，乱斫胡兵（集作儿）缺宝刀。
[页]卷,册....[184]18,1
第76笔
　　　　前出塞九首（杜甫）　横吹曲辞
戚戚去故里，悠悠赴交河。公家有程期，亡命婴祸罗。
君已富土境，开边一何多。弃绝父母恩，吞声行负戈。

出门日已远，不受徒旅欺。骨肉恩岂断，男儿死无时。
走马脱辔头，手中挑青丝。捷下万仞冈，俯身试搴旗。

磨刀呜咽水，水赤刃伤手。欲轻肠断声，心绪乱已久。
丈夫誓许国，愤惋复何有。功名图麒麟，战骨当速朽。
[184]
送徒既有长，远戍亦有身。生死向前去，不劳吏怒嗔。
路逢相识人，附书与六亲。哀哉两决绝，不复同苦辛。

迢迢万余里，领我赴三军。军中异苦乐，主将宁尽闻。
隔河见胡骑，倏忽数百群。我始为奴仆，几时树功勋。

挽弓当挽彊，用箭当用长。射人先射马，擒贼先擒王。
杀人亦有限，列国自有疆。苟能制侵陵，岂在多杀伤。

驱马天雨雪，军行入高山。迳危抱寒石，指落曾冰间。
已去汉月远，何时筑城还。浮云暮南征，可望不可攀。

单于寇我垒，百里风尘昏。雄剑四五动，彼军为我奔。
虏其名王归，系颈授辕门。潜身备行列，一胜何足论。

从军十年余，能无分寸功。众人贵苟得，欲语羞雷同。
中原有斗争，况在狄与戎。丈夫四方志，安可辞固穷。

[页]卷,册....[185]18,1
第77笔
　　　　后出塞五首（杜甫）　横吹曲辞
男儿生世间，及壮当封侯。战伐有功业，焉能守旧丘。
召募赴蓟门，军动不可留。千金买马鞭（一作鞍），百金装刀头。
闾里送我行，亲戚拥道周。斑白居上列，酒酣进庶羞。
少年别有赠，含笑看吴钩。

朝进东门营，暮上河阳桥。落日照大旗，马鸣风萧萧。
平沙列万幕，部伍各见招。中天悬明月，令严夜寂[185]寥。
悲笳数声动，壮士惨不骄。借问大将谁，恐是霍嫖姚。

古人重守边，今人重高勋。岂知英雄主，出师亘长云。
六合已一家，四夷且孤军。遂使貔虎士，奋身勇所闻。
拔剑击大荒，日牧（一作收）胡马群。誓开玄冥北，持以奉吾君。

献凯日继踵，两蕃静无虞。渔阳豪侠地，击鼓吹笙竽。
云帆转辽海，粳稻来东吴。越罗与楚练，照耀舆台躯。
主将位益崇，气骄陵上都。边人不敢议，议者死路衢。

我本良家子，出师亦多门。将骄益愁思，身贵不足论。
跃马二十年，恐辜明主恩。坐见幽州骑，长驱河洛昏。
中夜间道归，故里但空村。恶名幸脱免，穷老无儿孙。

[页]卷,册....[186]18,1
第78笔
　　　　出塞（皇甫冉）　横吹曲辞
吹角出塞门，前瞻即胡地。三军尽回首，皆洒望乡泪。
转念关山长，行看风景异。由来征戍客，各负（集作负得）轻生义。
[页]卷,册....[186]18,1
第79笔
　　　　同前（王之焕）　横吹曲辞
黄砂直（集作河远）上白云间，一片孤城万仞山。羌笛何须怨杨柳，春风不度玉门关。
[页]卷,册....[186]18,1
第80笔
　　　　同前（耿〔𣲗〕（纬））　横吹曲辞
汉家边事重，窦宪出临戎。绝漠秋山在，阳关旧路通。
列营依茂草，吹角向高风。更就燕然石，看铭破（集作行看奏）虏功。
[页]卷,册....[186]18,1
第81笔
　　　　同前（张籍）[186]　横吹曲辞
秋塞雪初下，将军远出师。分营长记火，放马不收旗。
月冷边帐湿，沙昏夜探迟。征人皆白首，谁见灭胡时。
[页]卷,册....[187]18,1
第82笔
　　　　同前（刘驾）　横吹曲辞
胡风不开花，四气多作雪。北人尚冻死，况我本南越。
古来犬羊地，巡狩无遗辙。九土耕不尽，武皇犹征伐。
中天有高阁，图画何时歇。坐恐塞上山，低于砂中骨。
[页]卷,册....[187]18,1
第83笔
　　　　出塞曲（刘济）　横吹曲辞
将军在重围，音信绝不通。羽书如流星，飞人甘泉宫。
倚是并州儿，少年心胆雄。一朝随召募，百战争王公。
去年桑干北，今年桑干东。死是征人死，功是将军功。
汗马牧秋月，疲兵卧霜风。仍闻左贤王，更欲图云中。
[页]卷,册....[187]18,1
第84笔
　　　　同前（于鹄）　横吹曲辞
微雪将军（集作军将）出，吹笳天未明。观兵登古戍，斩将对双旌。
分阵瞻山势，潜军（集作兵）制马鸣。如今新（集作青）史上，已有灭胡名。

单于骄爱猎，放火到军城。待（集作乘）月调新弩（集作马），防秋置远营。
空山朱戟影，寒碛铁衣声。逢著降（集作度水逢）胡说，阴山有伏兵。

[页]卷,册....[187]18,1
第85笔
　　　　同前（僧贯休）　横吹曲辞
扫尽狂胡迹，回戈（集作头）望故关。相逢唯死斗，岂易得生还。
纵宴参胡乐，收兵过雪山。不封十万户，此事[187]亦应闲。

玉帐将军意，慇懃把酒论。功高宁在我，阵没与招魂。
塞色干戈束，军容喜气屯。男儿今始是，敢出玉关门。

回首陇山头，连天草木秋。圣君应入梦，半路遣封侯。
水不担阴雪，柴令倒戍楼。归来麟阁上，春色满皇州。

[页]卷,册....[188]18,1
第86笔
　　　　入塞（刘希夷）　横吹曲辞
将军陷虏围，边务息戎机。霜雪交河尽，旌旗入塞飞。
晓光随马度，春色伴人归。课绩朝明主，临轩拜武威。
[页]卷,册....[188]18,1
第87笔
　　　　入塞曲（耿〔𣲗〕（纬））　横吹曲辞
将军带十围，重锦制戎衣。猿臂销弓力，虬须长剑威。
首登平乐宴，新破大宛归。楼上姝姬笑，门前问客稀。
暮烽玄菟急，秋草紫骝肥。未奉君主诏，高槐昼掩扉。
[页]卷,册....[188]18,1
第88笔
　　　　同前（僧贯休）　横吹曲辞
单于烽火动，都护去天涯。别赐黄金甲，亲临白玉墀。
塞垣须静谧，师旅审安危。定远条支宠，如今胜古时。

方见将军贵，分明对冕旒。圣恩如远被，狂虏不难收。
臣节唯期死，功勋敢望侯。终辞修里第，从此出皇州。
[188]
百里精兵动，参差便渡辽。如何好白日，亦照此天骄。
远树深疑贼，惊蓬迥似雕。凯歌何日唱，碛路共天遥。

[页]卷,册....[189]18,1
第89笔
　　　　同前（沈彬）　横吹曲辞
欲为皇王服远戎，万人金甲鼓鼙中。阵云暗塞三边黑，兵血愁天一片红。
半夜翻营旗搅月，深秋防戍剑磨风。谤书未及明君𦶟，卧骨将军已殁功。

苦战沙间卧箭痕，戍楼闲上望星文。生希国泽分偏将，死夺河源答圣君。
鸢觑败兵眠白草，马惊边鬼哭阴云。功多地远无人纪，汉阁笙歌日又曛。

[页]卷,册....[189]18,1
第90笔
　　　　折杨柳（卢照邻）　横吹曲辞
　　唐书乐志曰：梁乐府有胡吹歌，即鼓角横吹曲折杨柳是也。按古乐府
　　又有小折杨柳，相和大曲有折杨柳行，清商四曲有月节折杨柳歌十三
　　曲，与此不同。
倡楼启曙扉，园（集作杨）柳正依依。鸟鸣知岁隔，条变识春归。
露叶疑啼脸（集作愁黛），风花乱舞衣。攀折聊将寄，军中书（集作音）信稀。
[页]卷,册....[189]18,1
第91笔
　　　　同前（沈佺期）　横吹曲辞
玉窗朝日映，罗帐春风吹。拭泪攀杨柳，长条宛地垂。
白花飞历乱，黄鸟思参差。妾自肝肠断，旁人那得知。
[页]卷,册....[189]18,1
第92笔
　　　　同前（乔知之）[189]　横吹曲辞
可怜濯濯春杨柳，攀折将来就纤手。妾容与此同盛衰，何必君恩独能久。
[页]卷,册....[190]18,1
第93笔
　　　　同前（刘宪）　横吹曲辞
沙塞三河道，金闺二月春。碧烟杨柳色，红粉绮罗人。
露叶怜啼脸，风花思舞巾。攀持君不见，为听曲中新。
[页]卷,册....[190]18,1
第94笔
　　　　同前（崔湜）　横吹曲辞
二月风光半，三边戍不还。年华妾自惜，杨柳为君攀。
落絮缘（集作萦）衫袖，垂条拂髻鬟。那堪音信断，流涕望阳关。
[页]卷,册....[190]18,1
第95笔
　　　　同前（韦承庆）　横吹曲辞
万里边城地，三春杨柳节。叶似镜中眉，花如关外雪。
征人远乡思，倡妇高楼别。不忍掷年华，含情寄攀折。
[页]卷,册....[190]18,1
第96笔
　　　　同前（欧阳瑾）　横吹曲辞
垂柳拂妆台，葳蕤叶半开。年华枝上见，边思曲中来。
嫩色宜新雨，轻花伴落梅。朝朝倦攀折，征戍几时回。
[页]卷,册....[190]18,1
第97笔
　　　　同前（张祜）　横吹曲辞
红粉青楼曙，垂阳仲月春。怀君重攀折，非妾妒腰身。
舞带萦丝断，娇娥向叶嚬。横吹凡几曲，独自最愁人。
[页]卷,册....[190]18,1
第98笔
　　　　同前（张九龄）　横吹曲辞
纤纤折杨柳，持此寄情人。一枝何足贵，怜是故园春。
迟景那能久，流芳不及新。更愁征戍客，鬓老边城尘。
[页]卷,册....[191]18,1
第99笔
　　　　同前（余延寿）　横吹曲辞
大道连国门，东西种杨柳。葳蕤君不见，褭娜垂来久。
缘枝栖暝禽，雄去雌独吟。余花怨春尽，微月起秋阴。
坐望窗中蝶，起攀枝上叶。好风吹长条，婀娜何如妾。
妾见柳园新，高楼四五春。莫吹胡塞（一作笳）曲，愁杀陇头人。
[页]卷,册....[191]18,1
第100笔
　　　　同前（李白）　横吹曲辞
垂杨拂绿水，摇艳（一作艳裔）东风年。花明玉关雪，叶暖金窗烟。
美人结长恨（集作想），相对（集作对此）心凄然。攀条折春色，远寄龙庭前（一作龙沙边）。
[页]卷,册....[191]18,1
第101笔
　　　　同前（孟郊）　横吹曲辞
杨柳多短枝，短枝多别离。赠远累（集作屡）攀折，柔条安得垂。
青春有定节，离别无定时。但恐人别促，不怨来迟迟。
莫言短枝条，中有长相思。朱颜与绿杨，并在别离期。

楼上春风过，风前杨柳歌。枝疏缘别苦，曲怨为年多。
花惊燕地雪，叶映楚池波。谁堪别离此，征戍在交河。

[页]卷,册....[191]18,1
第102笔
　　　　同前（李端）[191]　横吹曲辞
东城攀柳叶，柳叶低著草。少壮莫轻年，轻年有人（集作衰）老。
柳发遍川岗，登高堪断肠。雨烟轻漠漠，何树近君乡。
赠君折杨柳，颜色岂能久。上客莫沾巾，佳人正回首。
新柳送君行，古柳伤君情。突兀临荒渡，婆娑出旧营。
隋家两岸尽，陶宅五株平（集作荣）。日暮偏愁望，春山有鸟声。
[页]卷,册....[192]18,1
第103笔
　　　　同前（翁绶）　横吹曲辞
紫陌金堤映绮罗，游人处处动离歌。阴移古戍迷荒草，花带残阳落远波。
台上少年吹白雪，楼中思妇敛青蛾。殷勤攀折赠行客，此去关山雨雪多。
[页]卷,册....[192]18,1
第104笔
　　　　望行人（王建）　横吹曲辞
自从江树秋，日日上（一作望）江楼。梦见离珠浦，书来在桂州。
不（一作愿）同鱼比目，终恨水分流。久不开明镜，多应是白头。
[页]卷,册....[192]18,1
第105笔
　　　　同前（张籍）　横吹曲辞
秋风窗下起，旅雁向南飞。日日出门望，家家行客归。
无因见边使，空待寄寒衣。独闭（集作倚）青楼暮，烟深鸟雀稀。
[页]卷,册....[192]18,1
第106笔
　　　　关山月（卢照邻○按相和曲有度关山。亦类此也。）　横吹曲辞
塞垣通碣石，虏障抵祈连。相思在万里，明月正孤悬。
影移金岫北，光断玉门前。寄书（集作言）谢中妇，时看鸿雁天。
[页]卷,册....[192]18,1
第107笔
　　　　同前（沈佺期）[192]　横吹曲辞
汉月生辽海，曈昽出半晖。合昏玄兔（一作菟）郡，中夜白登围。
晕落关山迥，光含霜霰微。将军听晓角，战马欲南归。
[页]卷,册....[193]18,1
第108笔
　　　　同前（李白）　横吹曲辞
明月出天山，苍茫云海间。长风几万里，吹度玉门关。
汉下白登道，胡窥青海湾。由来征战地，不见有人还。
戍客望边色（一作邑），思归多苦颜。高楼当此夜，叹息未应闲。
[页]卷,册....[193]18,1
第109笔
　　　　同前（长孙佐辅）　横吹曲辞
凄凄还切切，戍客多离别。何处最伤心，关山见秋月。
关月竟如何，由来远近过。始经玄兔（一作菟）塞，终绕白狼河。
忽忆秦楼妇，流光应共有。已得并蛾眉，还知揽纤手。
去岁照同行，比翼复连形。今宵照独立，顾影自茕茕。
余晖渐西落，夜夜看如昨。借问映旌旗，何如鉴帷幕。
拂晓朔风悲，蓬惊雁不飞。几时征戍罢，还向月中归。
[页]卷,册....[193]18,1
第110笔
　　　　同前（耿〔𣲗〕（纬））　横吹曲辞
月明边徼静，戍客望乡时。塞古柳衰尽，关寒榆发迟。
苍苍万里道，戚戚十年悲。今夜青楼上，还应照（一作有）所思。
[页]卷,册....[193]18,1
第111笔
　　　　同前二首（戴叔伦）　横吹曲辞
月出照关山，秋风人未还。清光无远近，乡泪半书间。

一雁过连营，繁霜覆古城。胡笳在何处，半夜起边声。

[页]卷,册....[193]18,1
第112笔
　　　　同前（崔融）　横吹曲辞
月生西海上，气逐边风壮。万里度关山，苍茫非一状。
汉兵开郡国，胡马窥亭障。夜夜闻悲笳，征人起南望。
[页]卷,册....[194]18,1
第113笔
　　　　同前（李端）　横吹曲辞
露湿月苍苍，关头榆叶黄。回轮照海远，分彩上楼长。
水冻频移幕，兵疲数望乡。祗应城影外，万里共如（集作胡）霜。
[页]卷,册....[194]18,1
第114笔
　　　　同前（王建）　横吹曲辞
关山月，营开道白前军发。冻轮当碛光悠悠，照见三堆两堆骨。
边风割面天欲明，金莎（一作沙）岭西看看没。
[页]卷,册....[194]18,1
第115笔
　　　　同前（张籍）　横吹曲辞
秋月朗朗关山上，山中行人马蹄响。关山秋来雨雪多，行人见月唱边歌。
海边漠漠天气白，胡儿夜度黄龙碛。军中探骑暮出城，伏兵暗处低旌戟。
溪水连地（集作天）霜草平，野驼寻水碛中鸣。陇头风急雁不下，沙场苦战多流星。
可怜万国关山道，年年战骨多秋草。
[页]卷,册....[194]18,1
第116笔
　　　　同前（翁绶）　横吹曲辞
裴回汉月满边州，照尽天涯到陇头。影转银河寰海静，光分玉塞古今愁。
笳吹远戍孤烽灭，雁下平沙万里秋。况是故园摇落夜，那堪少妇独登楼。
[页]卷,册....[194]18,1
第117笔
　　　　同前（鲍氏君〔徽〕（微））　横吹曲辞
高高秋月明，北照辽阳城。塞迥光初满，风多晕更生。
征人望乡思，战马闻鞞惊（一作声）。朔风悲边草，胡沙昏（一作暗）虏营。
霜疑匣中剑，风惫原上旌。早晚谒金阙，不闻刁斗声（一作鸣）。
[页]卷,册....[195]18,1
第118笔
　　　　洛阳道（于武陵）　横吹曲辞
浮世若浮云，千回故复新。旋添青草冢，更有白头人。
岁暮客将老，雪晴山欲春。行行车与马，不尽洛阳尘。
[页]卷,册....[195]18,1
第119笔
　　　　同前（郑渥）　横吹曲辞
客亭门外路东西，多少喧腾事不齐。杨柳惹鞭公子醉，纻麻掩泪鲁人迷。
通宵尘土飞山月，是处经营夹御堤。顷刻知音几存殁，半回依约认轮蹄。
[页]卷,册....[195]18,1
第120笔
　　　　洛阳陌（李白）　横吹曲辞
白玉谁家郎，回车渡天津。看花东上陌（一作陌上），惊动洛阳人。
[页]卷,册....[195]18,1
第121笔
　　　　长安道（崔颢）　横吹曲辞
长安甲第高入云，谁家居住霍将军。日晚朝回拥宾从，路傍拜揖（集作揖拜）何纷纷。
莫言炙手手可热，须臾火尽灰亦灭。莫言贫贱即可欺，人生富贵自有时。
一朝天子赐颜色，世上悠悠应始知。
[页]卷,册....[195]18,1
第122笔
　　　　同前（孟郊）　横吹曲辞
胡风激秦树，贱子风中泣。家家朱门开，得见不可入。
长安十二衢，投树鸟亦急。高阁何人家，笙簧正喧[195]吸。
[页]卷,册....[196]18,1
第123笔
　　　　同前（顾况）　横吹曲辞
长安道，人无衣。马无草，何不归来山中老。
[页]卷,册....[196]18,1
第124笔
　　　　同前（聂夷中）　横吹曲辞
此地无驻马，夜中犹走轮。所以路旁草，少于衣上尘。
[页]卷,册....[196]18,1
第125笔
　　　　同前（韦应物）　横吹曲辞
汉家宫殿含云烟，两宫十里相连延。晨霞出没弄丹阙，春雨依微自甘泉。
春雨依微春尚早，长安贵游爱芳草。宝马横来下建章，香车却转避驰道。
贵游谁最贵，卫霍世难比。何能蒙主恩，幸遇边尘起。
归来甲第拱皇居，朱门峨峨临九衢。中有流苏合欢之宝帐，一百二十凤皇罗列含明珠。
下有锦铺翠被之粲烂，博山吐香五云散。丽人绮阁情飘飖，头上鸳钗双翠翘。
低鬟曳袖回春雪，聚黛一声愁碧霄。山珍海错弃藩篱，烹犊炰羔如折葵。
既请列侯封部曲，还将金印授庐儿。欢荣若此何所苦，但苦白日西南驰。
[页]卷,册....[196]18,1
第126笔
　　　　同前（白居易）　横吹曲辞
花枝缺处青楼开，艳歌一曲酒一杯。美人劝我急行乐，自古朱颜不再来。
君不见外州客，长安道。一回来，一回老。
[页]卷,册....[196]18,1
第127笔
　　　　同前（薛能）　横吹曲辞
汲汲复营营，东西连两京。关𦈡古若在，山岳累应成。
各自有身事，不相知姓名。交驰喧（集作兼）众类，分散[196]入重城。
此路（集作去）去无尽，万方人始（集作旋）生。空余片言苦，来往觅刘桢。
[页]卷,册....[197]18,1
第128笔
　　　　同前（僧贯休）　横吹曲辞
憧憧合合，八表一辙。黄尘雾合，车马火热。
名汤风雨，利辗霜雪。千车万驮，半宿关月。
上有尧禹，下有夔契。紫气银轮兮常覆金阙，仙掌捧日兮浊河澄澈。
愚将草木兮有言，与华封人兮不别。
[页]卷,册....[197]18,1
第129笔
　　　　同前（沈佺期）　横吹曲辞
秦地平如掌，层城出（集作入）云汉。楼阁九衢春，车马千门旦。
绿柳开复合，红尘聚还散。日晚斗鸡回，经过狭斜看。
[页]卷,册....[197]18,1
第130笔
　　　　梅花落（卢照邻○梅花落，本笛中曲也。按唐大角曲亦有大梅花、小梅花等曲。）　横吹曲辞
梅岭花初发，天山雪未开。雪处疑花满，花边似雪回。
因风入舞袖，杂粉向妆台。匈奴几万里，春至不知来。
[页]卷,册....[197]18,1
第131笔
　　　　同前（沈佺期）　横吹曲辞
铁骑几时回，金闺怨早梅。雪中（一作寒）花已落，风暖叶应开。
夕逐新春管，香迎小岁杯。感（集作盛）时何足贵，书里报轮台。
[页]卷,册....[197]18,1
第132笔
　　　　同前（刘方平）　横吹曲辞
新岁芳梅树，繁苞（集作花）四面同。春风吹渐落，一夜几枝空。
小（集作少）妇今如此，长城恨不穷。莫将辽海雪，来比后庭中。
[页]卷,册....[197]18,1
第133笔
　　　　紫骝马（卢照邻）　横吹曲辞
骝马照金鞍，转战入皋兰。塞门风稍急，长城水正寒。
雪暗鸣珂重，山长喷玉难。不辞横绝漠，流血几时干。
[页]卷,册....[198]18,1
第134笔
　　　　同前（李白）　横吹曲辞
紫骝行且嘶，双翻碧玉蹄。临流不肯渡，似惜锦障泥。
白雪关山（一作城）远，黄云海树（一作戍）迷。挥鞭万里去，安得念（一作变）春闺。
[页]卷,册....[198]18,1
第135笔
　　　　同前（李益）　横吹曲辞
争场看斗鸡，白鼻紫䯄（一作骝）嘶。漳水春归晚，丛台日向低。
歇鞍珠作汗，试剑玉如泥。为谢红梁燕，年年妾独栖。
[页]卷,册....[198]18,1
第136笔
　　　　同前（秦韬玉）　横吹曲辞
渥洼奇骨本难求，况是豪家重紫骝。臕大宜悬银压銙（一作胯），力浑欺却（集作著）玉衔头。
生狞弄影风随起（集作步），躞蹀冲尘汗满沟。若遇丈夫皆调御（集作能控驭），任从骑（一作驱）取觅封侯。
[页]卷,册....[198]18,1
第137笔
　　　　骢马（李群玉○一曰骢马驱）　横吹曲辞
浮云何权奇，绝足势（一作世）未知。长嘶青（集作清）海风，躞蹀振云丝。
由来渥洼种，本是苍龙儿。穆满不再活，无人昆阆骑。
君（集作若）识跃峤怯，宁劳耀金羁。青刍与白水，空笑驽骀肥。
伯乐傥一见，应惊耳长垂。当思八荒外，逐日向瑶池。
[页]卷,册....[198]18,1
第138笔
　　　　骢马曲（纪唐夫）　横吹曲辞
连钱出塞蹋沙蓬，岂比当时御史骢。逐北自谙深碛路，连嘶谁念静边功。
登山每与青云合，弄影应（一作因）知碧草同。今日虏平将换妾，不如（一作知）罗袖舞春风。
[页]卷,册....[199]18,1
第139笔
　　　　雨雪曲（李端）　横吹曲辞
天山一丈雪，杂雨夜霏霏。湿马胡歌乱，经烽汉火微。
丁零苏武别，疏勒范羌归。若著（集作看）关头过（集作下），长榆叶定稀。
[页]卷,册....[199]18,1
第140笔
　　　　同前（翁绶）　横吹曲辞
边声四合殷河流，雨雪飞来遍陇头。铁岭探人迷鸟道，阴山飞将湿貂裘。
斜飘旌旆过戎帐，半杂风沙入戍楼。一自塞垣无李蔡，何人为解北门忧。
[页]卷,册....[199]18,1
第141笔
　　　　刘生（卢照邻）　横吹曲辞
刘生气不平，抱剑欲专征。报恩为豪侠，死难在横行。
翠羽装剑鞘，黄金饰马缨。但令一顾重，不吝百身轻。
[页]卷,册....[199]18,1
第142笔
　　　　雍台歌（温庭筠）　横吹曲辞
太子池南楼百尺，八（一作入）窗新树疏帘隔。黄金铺首画钩陈，羽葆亭童（集作停幢）拂交戟。
盘纡阑楯临高台，帐殿临流鸾扇开。早雁声鸣细波起，映花卤簿龙飞回。
[页]卷,册....[199]18,1
第143笔
　　　　捉搦歌（张祜）[199]　横吹曲辞
门上关，墙上棘。窗中女子声唧唧，洛阳大道徒自直。
女子心在婆舍侧，呜呜笼鸟触四隅。养男男娶妇，养女女嫁夫。
阿婆六十翁七十，不知女子长日泣，从他嫁去无悒悒。
[页]卷,册....[200]18,1
第144笔
　　　　幽州胡马客歌（李白）　横吹曲辞
幽州胡马客，绿眼虎皮冠。笑拂两只箭，万人不可干。
弯弓若转月，白雁落云端。双双掉鞭行，游猎向楼兰。
出门不顾后，报国死何难。天骄五单于，狼戾好凶残。
牛马散北海，割鲜若虎餐。虽居燕支山，不道朔雪寒。
妇女马上笑，颜如赪玉盘。翻入（集作飞）射鸟兽，花月醉雕鞍。
旄头四光芒，争战若蜂攒。白刃洒赤血，流沙为之丹。
名将古谁是，疲兵良可叹。何时天狼灭，父子得闲安（一作安闲）。
[页]卷,册....[200]18,1
第145笔
　　　　白鼻䯄（李白）　横吹曲辞
银鞍白鼻䯄，绿地障泥锦。细雨春风花落时（一作春风细雨落花时），挥鞭且（一作直）就胡姬饮。
[页]卷,册....[200]18,1
第146笔
　　　　同前（张祜）　横吹曲辞
为底胡姬酒，长来白鼻䯄。摘莲抛水上，郎意在浮花。
[页]卷,册....[200]18,1
第147笔
　　　　相和歌辞
　　相和旧曲，丝竹更相和，执节者歌，本一部，魏明帝分为二，晋谓之
　　清商三调。唐书乐志曰：平调、清调、瑟调，皆周房中曲之遗声。又
　　有楚调、侧调。楚调者，汉房中乐也，侧调者，生于楚调，与前三调
　　总谓之相和。凡相和，其器有笙、笛、节歌、琴、瑟、琵琶、筝七种
　　。
　　　　箜篌引（李贺）　相和歌辞
　　相和有四引，一曰箜篌引，二曰商引，三曰征引，四曰羽引，古有六
　　引，其宫引、角引二曲阙。宋唯箜篌引有辞，梁具五引，有歌有辞。
公乎公乎，提壶将焉如。屈平沈湘不足慕，徐衍入海诚为愚。
公乎公乎，床有菅席盘有鱼。北里有贤兄，东邻有小姑。
陇亩油油黍与葫，瓦甒浊醪蚁浮浮（一作瓦瓶浊酒醪蚁浮）。黍可食，醪可饮。
公乎公乎其奈居，被发奔流竟何如，贤兄小姑哭呜呜。
[页]卷,册....[201]19,1
第148笔
　　　　公无渡河（李白○一曰箜篌引）　相和歌辞
黄河西来决昆仑，咆吼（集作哮）万里触龙门。波滔天，尧咨嗟。
大禹理百川，儿啼不窥家。杀湍湮洪水，九州始蚕麻。
其害乃去，茫然风沙。被发之叟狂而痴，清晨径（集作临）流欲奚为。
旁人不惜妻止之，公无渡河苦[201]渡之。虎可搏，河难凭。
公果溺死流海湄，有长鲸白齿若雪山。公乎公乎，挂骨于其间，
箜篌所悲竟不还。
[页]卷,册....[202]19,1
第149笔
　　　　同前（王建）　相和歌辞
渡头恶天两岸远，波涛塞川如叠阪。幸无白刃驱向前，何用将身自弃捐。
蛟龙啮尸（集作骨）鱼食血，黄泥直下无青天。男儿纵轻妇人语，惜君性命还须取。
妇人无力挽断衣，舟沈身死悔难追。公无渡河公（集有须字）自为。
[页]卷,册....[202]19,1
第150笔
　　　　同前（温庭筠）　相和歌辞
黄河怒浪连天来，大响谹谹如殷雷。龙伯驱风不敢上，百川喷雪高崔嵬。
二十五（集作三）弦何太哀，请公勿渡立裴回。下有狂蛟锯为尾，裂帆截櫂磨霜齿。
神锥凿石塞神潭，白马𫎺𧽼赤尘起。公乎跃马扬玉鞭，灭没高蹄日千里。
[页]卷,册....[202]19,1
第151笔
　　　　同前（王叡）　相和歌辞
浊波洋洋兮凝晓雾，公无渡河兮公苦（集作竟）渡。风号水激兮呼不闻，提壶看人兮中流去。
浪摆衣裳兮随步没，沈尸深入兮蛟螭窟。蛟螭尽醉兮君血干，推出黄沙兮泛君骨。
当时君死妾何适，遂就波澜何魂魄。愿持精卫衔石心，穷取河源塞泉脉。
[页]卷,册....[202]19,1
第152笔
　　　　江南曲（宋之问）　相和歌辞
妾住越城南，离居不自堪。采花惊曙鸟，摘叶𫗪春蚕。
懒结茱萸带，愁安玳瑁簪。侍臣（集作待君）消瘦尽，日暮碧江潭。
[页]卷,册....[202]19,1
第153笔
　　　　同前（刘眘虚）　相和歌辞
美人何荡漾，湖上风月（集作日）长。玉手欲有赠，裴回双鸣（集作明）珰。
歌声随渌水，怨色起朝（集作青）阳。日暮还家望，云波横洞房。
[页]卷,册....[203]19,1
第154笔
　　　　同前（丁仙芝）　相和歌辞
长干斜路北，近浦是儿家。有意来相访，明朝出浣纱。
发向横塘口，船开值急流。知郎旧时意，且请拢船头。
昨暝逗南陵，风声波浪阻。入浦不逢人，归家谁信汝。
未晓已成妆，乘潮去茫茫。因从京口渡，使报邵陵王。
始下芙蓉楼，言发琅邪岸。急为打船开，恶许傍人见。（集作截句五首）
[页]卷,册....[203]19,1
第155笔
　　　　同前八首（刘希夷）　相和歌辞
暮宿南洲草，晨行北岸林。日悬沧海阔，水隔洞庭深。
烟景无留意，风波有异浔。岁游难极目，春戏易为心。
朝夕无荣遇，芳菲已满襟。

艳唱潮初落，江花露未晞。春洲惊翡翠，朱服弄芳菲。
画舫烟中浅，青阳日际微。锦帆冲浪湿，罗袖拂行衣。
含情罢所采，相叹惜流晖。

君为陇西客，妾遇江南春。朝游含灵果，夕采弄风苹。
果气时不歇，苹花日自新。以此江南物，持赠陇西人。
空盈万里怀，欲赠竟无因。

皓如楚江月，霭若吴岫云。波中自皎镜，山上亦氛（一作氤）氲。
明月留照妾，轻云持赠君。山川各离散，光气乃殊分。
天涯一为别，江北自（集作不）相闻。
[203]
舣舟乘潮去，风帆振草凉。潮平见楚甸，天际望维扬。
洄溯经千里，烟波接两乡。云明江屿出，日照海流长。
此中逢岁晏，浦树落花芳。

暮春三月晴，维扬吴楚城。城临大江汜，回映洞浦清。
晴云曲金阁，珠楼碧烟里。月明芳树群鸟飞，风过长林杂花起。
可怜离别谁家子，于此一至情何已。

北堂红草盛丰茸，南湖碧水照芙蓉。朝游暮起金花尽，渐觉罗裳珠露浓。
自惜妍华三五岁，已叹关山千万重。人情一去无还日，欲赠怀芳怨不逢。

忆昔江南年盛时，平生怨在长洲曲。冠盖星繁湘（一作江）水上，冲风摽落洞庭渌。
落花舞袖红纷纷，朝霞高阁洗晴云。谁言此处婵娟子，珠玉为心以奉君。

[页]卷,册....[204]19,1
第156笔
　　　　同前（于鹄）　相和歌辞
偶向江边采白苹，还随女伴赛江神。众中不敢分明语，暗掷金钱卜远人。
[页]卷,册....[204]19,1
第157笔
　　　　同前（李益）　相和歌辞
嫁得瞿塘贾，朝朝误妾期。早知潮有信，嫁与弄潮儿。
[页]卷,册....[204]19,1
第158笔
　　　　同前（李贺）　相和歌辞
汀洲白苹草，柳恽乘马归。江头樝树香，岸上蝴蝶飞。
酒杯若叶露，玉轸蜀桐虚。朱楼通水陌，沙暖一双鱼。
[页]卷,册....[204]19,1
第159笔
　　　　同前（李商隐）[204]　相和歌辞
郎船安两桨，侬舸动双桡。扫黛开宫额，裁裙约楚腰。
乖期方积思，临醉欲拚娇。莫以采菱唱，欲羡秦台箫。
[页]卷,册....[205]19,1
第160笔
　　　　同前（韩翃）　相和歌辞
长乐花枝雨点消，江城日暮好相邀。春楼不闭葳蕤锁，绿水回通宛转桥。
[页]卷,册....[205]19,1
第161笔
　　　　同前（温庭筠）　相和歌辞
妾家白苹浦，日上芙蓉楫。轧轧摇桨声，移舟入茭叶。
溪长茭叶深，作底难相寻。避郎郎不见，㶉𫛶自浮沈。
拾萍萍无根，采莲莲有子。不作浮萍生，宁作（集作为）藕花死。
岸傍骑马郎，乌帽紫游缰。含愁复含笑，回首问横塘。
妾住金陵步（集作浦），门前朱雀航。流苏持作帐，芙蓉持作梁。
出入金犊幰，兄弟侍中郎。前年学歌舞，定得郎相许。
连娟眉绕山，依约腰如杵。凤管悲若咽，鸾弦娇欲语。
扇薄露红铅，罗轻压金缕。明月西南楼，珠帘玳瑁钩。
横波巧能笑，弯蛾不识愁。花开子留树，草长根依土。
早闻金沟远，底事归郎许。不学杨白花，朝朝泪如雨。
[页]卷,册....[205]19,1
第162笔
　　　　同前（张籍）　相和歌辞
江南人家多橘树，吴姬舟上织白纻。土地卑湿饶虫蛇，连木为牌入江住。
江村亥日长为市，落帆渡桥来浦里。青莎覆城竹为屋，无井家家饮潮水。
长江午日酤春酒，高高酒旗悬江口。倡楼两岸悬水栅，夜唱竹枝留北客。
江南风土欢乐多，悠悠处处尽经过。
[页]卷,册....[205]19,1
第163笔
　　　　同前（罗隐）　相和歌辞
江烟湿雨鲛绡软，漠漠远山眉黛浅。水国多愁又有情，夜槽压酒银船满。
绷丝采怨（集作细柳摇烟）凝晓空，吴[205]王台榭春梦中。鸳鸯㶉𫛶唤不起，平铺渌水眠东风。
西陵路边月悄悄。油壁轻车嫁苏小（集作香车苏小小）。
[页]卷,册....[206]19,1
第164笔
　　　　同前（陆龟蒙）　相和歌辞
为爱江南雪，涉江聊采苹。水深烟浩浩，空对双车轮。
车轮明月团，车盖浮云盘。云月徒自好，水中行路难。
遥遥洛阳道，夹岸生春草。寄语櫂船郎，莫夸风浪好。
[页]卷,册....[206]19,1
第165笔
　　　　同前（陆龟蒙○广古辞为五解）　相和歌辞
鱼戏莲叶间，参差隐叶扇。䴔䴖鸀鳿窥，潋滟无因见。

鱼戏莲叶东，初霞射红尾。傍临谢山侧，恰值清风起。

鱼戏莲叶西，盘盘舞波急。潜依曲岸凉，正对斜光入。

鱼戏莲叶南，欹危午烟叠。光摇越鸟巢，影乱吴娃楫。

鱼戏莲叶北，澄阳动微涟。回看帝子渚，稍背鄂君船。

[页]卷,册....[206]19,1
第166笔
　　　　度关山（李端）　相和歌辞
雁塞日初晴，胡（集作狐）关雪复平。危竿（集作楼）缘广漠，古窦傍长城。
拔（集作拂）剑金星出，弯弧玉羽鸣。谁知系虏者，贾谊是书生。
[页]卷,册....[206]19,1
第167笔
　　　　关山曲（马戴）　相和歌辞
金锁（集作甲）耀兜鍪，黄云（集作金）拂紫骝。叛羌旗下戮，陷壁夜中收。
霜霰戎衣故，关河碛气秋。箭创殊未合，更遣击兰州。
[206]
火发龙山北，中宵易左贤。勒兵临汉水，惊雁散胡天。
木落防河急，军孤受敌偏。犹闻汉皇怒，按剑待开边。

[页]卷,册....[207]19,1
第168笔
　　　　登高丘而望远（李白）　相和歌辞
登高丘而（集无而字）望远海，六鼇骨已霜。三山流安在，扶桑半摧折。
白日沈光彩，银台金阙如梦中。秦皇汉武空相待，精卫费木石。
鼋鼍无所凭，君不见骊山茂陵尽灰灭。牧羊之子来攀登，盗贼劫宝玉。
精灵竟何能，穷兵黩武今如此，鼎湖飞龙安可乘。
[页]卷,册....[207]19,1
第169笔
　　　　蒿里（僧贯休）　相和歌辞
兔不迟，乌更急。但恐穆王八骏，著鞭不及。
所以蒿里，坟出蕺蕺。气凌云天，龙腾凤集。
尽为风消土吃，狐掇蚁拾。黄金不啼玉不泣，白杨骚屑。
乱风愁月，折碑石人。莽秽榛没，牛羊窸窣。
时见牧童儿，弄枯骨。
[页]卷,册....[207]19,1
第170笔
　　　　挽歌（赵微明）　相和歌辞
寒日蒿上明，凄凄郭东路。素车谁家子，丹旐引将去。
原下荆棘丛，丛边有新墓。人间痛伤别，此是长别处。
旷野何萧条，青松白杨树。
[页]卷,册....[207]19,1
第171笔
　　　　同前二首（于鹄）　相和歌辞
阴风吹黄嵩，挽歌渡秋水。车马却归城，孤坟月明里。

双辙出郭门，绵绵东西道。送死多于生，几人得终老。
见人切肺肝，不如归山好。不闻哀哭声，默默安怀抱。
时尽从物化，又免生忧扰。世间寿者稀，尽为悲伤恼。

[页]卷,册....[207]19,1
第172笔
　　　　同前（孟云卿）　相和歌辞
草草门巷喧，涂车俨成位。冥寞何所须，尽我生人意。
北邙路非（一作不）远，此别终天地。临穴频抚棺，至哀反无泪。
尔形未衰老，尔息犹（集作才）童穉。骨肉不（一作安）可离，皇天若容易。
房帷即虚张（集作灵帐），庭宇为哀次。薤露歌若斯，人生尽如寄。
[页]卷,册....[208]19,1
第173笔
　　　　同前（白居易）　相和歌辞
丹旐何飞扬，素骖亦悲鸣。晨光照闾巷，輀车俨欲行。
萧条九月天，哀挽出重城。借问送者谁，妻子与弟兄。
苍苍上古原，峨峨开新茔。含酸一恸哭，异口同哀声。
旧垄转芜绝，新坟日罗列。春风草绿北邙山，此地年年生死别。
[页]卷,册....[208]19,1
第174笔
　　　　对酒（崔国辅）　相和歌辞
行行日将夕，荒村古冢无人迹。朦胧（集作蒙笼）荆棘一鸟飞，屡唱提壶酤酒吃。
古人不达酒不足，遗恨精灵传此曲。寄言当代诸少年，平生且尽杯中渌。
[页]卷,册....[208]19,1
第175笔
　　　　同前二首（李白）　相和歌辞
松子栖金华，安期入蓬海。此人古之仙，羽化竟何在。
浮生速流电，倏忽变光彩。天地无凋换，容颜有迁改。
对酒不肯饮，含情欲谁待。

劝君莫拒杯，春风笑人来。桃李如旧识，倾花向我开。
流莺啼碧树，明月窥金罍。昨来（集作日）朱颜子，今日白发催。
棘生石虎殿，鹿走姑苏台。自古帝王宅，城阙闭黄埃。
君若不饮酒，昔人安在哉。

[页]卷,册....[208]19,1
第176笔
　　　　陌上桑（李白）　相和歌辞
美女渭桥东（一作缃绮衣），春还事蚕作。五马如飞龙（一作飞如花），青丝结金络。
不知谁家子，调笑来相谑。妾本秦罗敷，玉颜艳名都。
绿条映素手，采桑向城隅。使君且不顾，况复论秋胡。
寒螀爱碧草，鸣凤栖青梧。托心自有处，但怪傍人愚。
徒令白日暮，高驾空踟蹰。
[页]卷,册....[209]19,1
第177笔
　　　　同前（常建）　相和歌辞
翳翳陌上桑，南枝交北堂。美人金梯出，素手自提筐。
非但畏蚕饥，盈盈娇路傍。
[页]卷,册....[209]19,1
第178笔
　　　　同前（陆龟蒙）　相和歌辞
皓齿还如贝色（一作光）含，长眉亦似烟华贴（一作帖）。邻娃尽著绣裆襦，独自提筐采蚕叶。
[页]卷,册....[209]19,1
第179笔
　　　　采桑（郎大家宋氏）　相和歌辞
春来南雁归，日去西蚕远。妾思纷何极，客游殊未返。
[页]卷,册....[209]19,1
第180笔
　　　　同前（刘希夷）　相和歌辞
杨柳送行人，青青西入秦。秦（集作谁）家采桑女，楼上不胜春。
盈盈灞水曲，步步春芳绿。红脸耀明珠，绛唇含白玉。
回首渭桥东，遥怜树（一作春）色同。青丝娇落日，缃绮弄春风。
携笼长叹息，逶迤恋春色。看花若有情，倚树疑无力。
薄暮思悠悠，使君南陌头。相逢不相识，归去梦青楼。
[页]卷,册....[209]19,1
第181笔
　　　　同前（李彦𬀩）　相和歌辞
采桑畏日高，不待春眠足。攀条有余愁，那矜貌如玉。
千金岂不赠，五马空踯躅。何以变真性，幽篁雪中[209]绿。
[页]卷,册....[210]19,1
第182笔
　　　　同前（王建）　相和歌辞
鸟鸣桑叶间，叶绿条复柔（集作绿条复柔柔）。攀看去手近，放下长长钩。
黄花盖野田，白马少年游。所念岂回顾，良人在高楼。
[页]卷,册....[210]19,1
第183笔
　　　　日出行（李白）　相和歌辞
日出东方隈，似从地底来。历天又入海，六龙所舍安在哉。
其始与终古不息（一作其行终古不休息），人非元气安能与之久裴回。草不谢荣于春风，木不怨落于秋天。
谁挥鞭策驱四运，万物兴歇皆自然。羲和羲和，汝奚汩没于荒淫之波。
鲁阳何德，驻景挥戈。逆道违天，矫诬实多。
吾将囊括大块，浩然与溟涬同科。
[页]卷,册....[210]19,1
第184笔
　　　　同前（李贺）　相和歌辞
白日下昆仑，发光如舒丝。徒照葵藿心，不照游子悲。
折折黄河曲，日从中央转。旸谷耳曾闻，若木眼不（一作不可）见。
奈何（集作尔）铄石，胡为销人。羿弯弓属矢那不中，足令久不得奔，
讵教晨光夕昏。
[页]卷,册....[210]19,1
第185笔
　　　　王昭君（崔国辅○此本中朝旧曲，唐为吴声，盖吴人传授讹变使然也。○此后并吟叹曲。）　相和歌辞
汉使南还尽，胡中妾独存。紫台绵望绝，秋草不堪论。
[页]卷,册....[210]19,1
第186笔
　　　　同前（崔国辅）　相和歌辞
一回望月一回悲，望月月移人不移。何时得见汉朝使，为妾传书斩画师。
[页]卷,册....[210]19,1
第187笔
　　　　同前（卢照邻）[210]　相和歌辞
合殿恩中绝，交河使渐稀。肝肠辞玉辇，形影向金微。
汉宫草应绿，胡庭沙正飞。愿逐三秋雁，年年一度归。
[页]卷,册....[211]19,1
第188笔
　　　　同前（骆宾王）　相和歌辞
敛容辞豹尾，缄怨度龙鳞。金钿明汉月，玉箸染胡尘。
妆镜菱花暗，愁眉柳叶嚬。惟有清笳曲，时闻芳树春。
[页]卷,册....[211]19,1
第189笔
　　　　同前（沈佺期）　相和歌辞
非君惜鸾殿，非妾妒蛾眉。薄命由骄虏，无情是画师。
嫁来胡地恶（集作日），不并汉宫时。心苦无聊赖，何堪上马辞。
[页]卷,册....[211]19,1
第190笔
　　　　同前（梁献）　相和歌辞
图画失天真，容华坐误人。君恩不可再，妾命在和亲。
泪点关山月，衣销边塞尘。一闻阳鸟至，思绝汉宫春。
[页]卷,册....[211]19,1
第191笔
　　　　同前（上官仪）　相和歌辞
玉关春色晚，金河路几千。琴悲桂条上，笛怨柳花前。
雾掩临妆月，风惊入鬓蝉。缄书待还使，泪尽白云天。
[页]卷,册....[211]19,1
第192笔
　　　　同前（董思恭）　相和歌辞
琵琶马上弹，行路曲中难。汉月正南远，燕山直北寒。
髻鬟风拂散（一作乱），眉黛雪沾残。斟酌红颜尽（集作改），[211]何劳镜里看。
[页]卷,册....[212]19,1
第193笔
　　　　同前（顾朝阳）　相和歌辞
莫将铅粉匣，不用镜花光。一去边城路，何情更画妆。
影销胡地月，衣尽汉宫香。妾死非关命，祗（一作都）缘怨断肠。
[页]卷,册....[212]19,1
第194笔
　　　　同前三首（东方虬）　相和歌辞
汉道初全盛，朝廷足武臣。何须薄命妾，辛苦远（集作事）和亲。

掩涕（集作泪）辞丹凤，衔悲向白龙。单于浪惊喜，无复旧时容。

胡地无花草，春来不似春。自然衣带缓，非是为腰身。

[页]卷,册....[212]19,1
第195笔
　　　　同前三首（郭元振）　相和歌辞
自嫁单于国，长衔汉掖悲。容颜日憔悴，有甚画图时。

厌践冰霜域，嗟为边塞人。思从汉（集作漠）南猎，一见汉家尘。

闻有南河信，传闻杀画师。始知君惠（集作念）重，更遣画（集作肯惜）蛾眉。

[页]卷,册....[212]19,1
第196笔
　　　　同前（刘长卿）　相和歌辞
自矜妖艳色，不顾丹青人。那知粉缋能相负，却使容华翻误身。
上马辞君嫁骄虏，玉颜对人啼不语。北风雁急浮清（一作云）秋，万里独见黄河流。
纤腰不复汉宫宠，双蛾长向胡天愁。琵琶弦中苦调多，萧萧羌笛声相和。
可怜一曲传乐府，能使千秋伤绮罗。
[页]卷,册....[212]19,1
第197笔
　　　　同前二首（李白）　相和歌辞
汉家秦地月，流影照（一作送）明妃。一上玉关道，天涯去不归。
汉月还从东海出，明妃西嫁无来日。燕支长寒雪作花，蛾眉憔悴没胡沙。
生乏黄金枉图画，死留青冢使人嗟。

昭君拂玉鞍，上马啼红颊。今日汉宫人，明朝胡地妾。

[页]卷,册....[213]19,1
第198笔
　　　　同前（储光羲）　相和歌辞
日暮惊沙乱雪飞，傍人相劝易罗衣。强来前帐（集作殿）看歌舞，共待单于夜猎归。
[页]卷,册....[213]19,1
第199笔
　　　　同前（僧皎然）　相和歌辞
自倚婵娟望主恩，谁知美恶忽相翻。黄金不买汉宫貌，青冢空埋胡地魂。
[页]卷,册....[213]19,1
第200笔
　　　　同前二首（白居易）　相和歌辞
满面胡沙满鬓风，眉销残黛脸销红。愁苦辛勤憔悴尽，如今却似画图中。

汉使却回凭寄语，黄金何日赎蛾眉。君王若问妾颜色，莫道不如宫里时。

[页]卷,册....[213]19,1
第201笔
　　　　同前（令狐楚）　相和歌辞
锦车天外去，毳幕云中开。魏阙苍龙远，萧关赤雁哀。
[页]卷,册....[213]19,1
第202笔
　　　　同前（张仲素）　相和歌辞
仙娥今下嫁，骄子自同和。剑戟归田尽，牛羊绕塞多。
[页]卷,册....[213]19,1
第203笔
　　　　同前（李商隐）[213]　相和歌辞
毛延寿画欲通神，忍为黄金不为（集作顾）人。马上琵琶行万里，汉宫长有隔生春。
[页]卷,册....[214]19,1
第204笔
　　　　明妃曲（王偃）　相和歌辞
北望单于日半斜，明君马上泣胡沙。一双泪滴黄河水，应得东流入汉家。
[页]卷,册....[214]19,1
第205笔
　　　　昭君词（张文琮）　相和歌辞
戒途飞万里，回首望三秦。忽见天山雪，还疑上苑春。
玉痕垂泪粉（一作粉泪），罗袂拂胡尘。为得胡中曲，还悲远嫁人。
[页]卷,册....[214]19,1
第206笔
　　　　同前（陈昭）　相和歌辞
跨鞍今永诀，垂泪别亲宾。汉地行将远，胡关逐望新。
交河拥塞路，陇首暗沙尘。唯有孤明月，犹能远送人。
[页]卷,册....[214]19,1
第207笔
　　　　同前（戴叔伦）　相和歌辞
汉宫若远近，路在沙塞（集作寒沙）上。到死不得归，何人共南望。
[页]卷,册....[214]19,1
第208笔
　　　　同前（李端）　相和歌辞
李陵初送子卿回，汉月明明照帐（集作惆怅）来。忆著长安旧游处，千门万户玉楼台。
[页]卷,册....[214]19,1
第209笔
　　　　楚妃叹（张籍）　相和歌辞
湘云初起江沈沈，君王遥在云梦林。江南雨多旌旗暗，台下朝朝春水深。
章华殿前朝万国，君心独自终无（集作无终）极。楚兵满地能逐禽，谁用一身继（集作骋）筋力。
西江若翻云梦中，麋鹿死尽应还宫。
[页]卷,册....[214]19,1
第210笔
　　　　楚妃怨（张籍）[214]　相和歌辞
梧桐叶下黄金井，横架辘轳牵素绠。美人初起天未明，手拂银瓶秋水冷。
[页]卷,册....[215]19,1
第211笔
　　　　王子乔（宋之问）　相和歌辞
王子乔，爱神仙。七月七日上宾天，白虎摇瑟凤吹笙。
乘骑云气吸日精，吸日精。长不归，遗庙今在而人非。
空望山头草，草露湿君（集作人）衣。
[页]卷,册....[215]19,1
第212笔
　　　　蜀国弦（李贺○四弦。古有四曲，其张女四弦、李延年四弦、严卯四弦三曲阙止传蜀国四弦一曲。）　相和歌辞
枫香晚华静，锦水南山影。惊石坠猿哀，竹云愁半岭。
凉月生秋浦，玉沙鳞鳞（集作粼粼）光。谁家红泪客，不忍过瞿塘。
[页]卷,册....[215]19,1
第213笔
　　　　长歌行（李白○此后并平调曲，其器有笙、笛、筑、瑟、琴、筝、琵琶七种，歌弦六部。）　相和歌辞
桃李得（集作待）日开，荣华照当年。东风动百物，草木尽欲言。
枯枝无丑叶，涸水吐清泉。大力运天地，羲和无停鞭。
功名不早著，竹帛将何宣。桃李务青春，谁能贯白日。
富贵与神仙，蹉跎成两失。金石犹销铄，风霜无久质。
畏落日月后，强欢歌与酒。秋霜不惜人，倏忽侵蒲柳。
[页]卷,册....[215]19,1
第214笔
　　　　同前（王昌龄）　相和歌辞
旷野饶悲风，飕飕黄（一作多）蒿草。系马停白杨，谁知我怀抱。
所是同袍者，相逢尽衰（一作哀）老。况登汉家陵，南望长安道。
下有枯树根，上有鼷（一作鼯）鼠窠。高皇子孙尽，千古无人过。
宝玉频发掘，精灵其奈何。人生须达命，有酒且长歌。
[页]卷,册....[215]19,1
第215笔
　　　　短歌行（聂夷中○长歌、短歌。其歌声有长短。）[215]　相和歌辞
八月木荫（集作阴）薄，十叶三堕枝。人生过五十，亦已同此时。
朝出东郭门，嘉树郁参差。暮出西郭门，原草已离披。
南邻好台榭，北邻善歌吹。荣华忽消歇，四顾令人悲。
生死与荣辱，四者乃常期。古人耻其名，没世无人知。
无言鬓似霜，勿谓发（集作事）如丝。耆年无一善，何殊食乳儿。
[页]卷,册....[216]19,1
第216笔
　　　　同前（李白）　相和歌辞
白日何短短，百年苦易满。苍穹浩茫茫，万劫太极长。
麻姑垂两鬓，一半已成霜。天公见玉女，大笑亿千场。
吾欲搅六龙，回车挂扶桑。北斗酌美酒，劝龙各一觞。
富贵非所愿，为（一作与）人驻颓（一作流，集作颜）光。
[页]卷,册....[216]19,1
第217笔
　　　　同前六首（顾况○英华作三首）　相和歌辞
城边路，今人犁田昔人墓。岸上沙，昔时（集作日）江水今人家。
今人昔人共长叹，四气相催节回换。明月皎皎入华池，白云离离度清（集作霄）汉。

我欲升天天隔霄，我思渡水水无桥。我欲上山山路险，我欲汲井井泉遥。
越人翠被今何夕，独立沙边江草碧。紫燕西飞欲寄书，白云何处逢来客。（以上二首，英华合作一首。）

新系青丝百尺绳，心在君家辘轳上。我心皎洁君不知，辘轳一转一惆怅。

何处春风吹晓幕，江南绿水通朱阁。美人二八面如花，泣向东（集作春）风畏花落。

临春风，听春鸟。别时多，见时少。
愁人夜永（一作一夜）不得眠，瑶井玉绳相向晓。（以上三首，英华合为一首。）

轩辕皇帝初得仙，鼎湖一去三千年。周流三十六洞天，洞中日月星辰连。
骑龙驾景游八极，轩辕弓剑无人识。东海青童寄消息。

[页]卷,册....[216]19,1
第218笔
　　　　同前（王建）　相和歌辞
人初生，日初出。上山迟，下山疾。
百年三万六千朝，夜里分将彊半日。有歌有舞间（集作须）早为，昨日健于今日时。
人家见生男女好，不知男女催人老。短歌行，无乐声。
[页]卷,册....[217]19,1
第219笔
　　　　同前（张籍）　相和歌辞
青天荡荡高且虚，上有白日无根株。流光暂出还入地，催我少年不须臾。
与君相逢不寂寞，衰老不复如今乐。玉卮盛酒置君前，再拜愿君千万年。
[页]卷,册....[217]19,1
第220笔
　　　　同前二首（白居易）　相和歌辞
曈曈太阳如火色，上行千里下一刻。出为白昼入为夜，圜转如珠住不得。
住不得，可奈何。为君举酒歌短歌，歌声苦，
词亦苦，四座少年君听取。今夕未竟明夕催，秋风才往春风回。
人无根蒂时不驻，朱颜白日相隳颓。劝君且强笑一面，劝君复（集作且）强饮一杯。
人生不得长欢乐，年少须臾老到来。

世人求富贵，多为身（集作奉）嗜欲。盛衰不自由，得失常相逐。
问君少年日，苦学将干禄。负笈尘中游，抱书雪前宿。
布衾不周体，藜茄（集作茹）才充腹。三十登宦（集作仕）途，五十被朝服。
奴温已（集作新）挟纩，马肥初食粟。未敢议欢游，尚为名检束。
耳目聋暗后，堂上调丝竹。牙齿缺落时，盘中堆酒肉。
彼来此已去，外余中不足。少壮与荣华，相避如寒燠。
青云去地远，白日终（集作经）天速。从古无奈何，短歌听一曲。

[页]卷,册....[217]19,1
第221笔
　　　　同前（陆龟蒙）　相和歌辞
爪牙在身上，陷阱犹可制。爪牙在胸中，剑戟无所畏。
人言畏猛虎，谁是撩头毙。祗见古来心，奸雄暗相[217]噬。
[页]卷,册....[218]19,1
第222笔
　　　　同前（僧皎然）　相和歌辞
古人若不死，吾亦何所悲。萧萧烟雨九原上，白杨青松葬者谁。
贵贱同一尘，死生同一指。人生在世共如此，何异浮云与流水。
短歌行，短歌无穷日已倾。邺宫梁苑徒有名，春草秋风伤我情。
何为不学金仙侣，一悟空王无死生。
[页]卷,册....[218]19,1
第223笔
　　　　铜雀台（王无竞）　相和歌辞
北登铜雀上，西望青松郭。𰬸帐空苍苍，陵田纷漠漠。
平生事已变，歌吹宛犹昨。长袖拂玉尘，遗情结罗幕。
妾怨在朝露，君恩岂中薄。高台奏曲终，曲终泪横落。
[页]卷,册....[218]19,1
第224笔
　　　　同前（郑愔）　相和歌辞
日斜漳浦望，风起邺台寒。玉座平生晚，金尊妓吹阑。
舞余依帐泣，歌罢向陵看。萧索松风暮，愁烟入井阑。
[页]卷,册....[218]19,1
第225笔
　　　　同前（刘长卿）　相和歌辞
娇爱更何日，高台空数层。含啼映双袖，不忍看西陵。
漳河东流无复来，百花辇路为苍苔。青楼月夜长寂寞，碧云日暮空裴回。
君不见邺中万事非昔时，古人何（集作不）在今人悲。春风不逐君王去，草色年年旧宫路。
宫中歌舞已浮云，空指行人往来处。
[页]卷,册....[218]19,1
第226笔
　　　　同前（贾至）[218]　相和歌辞
日暮铜雀静，西陵鸟雀归。抚弦心断绝，听管泪霏霏。
灵几临朝奠，空床卷夜衣。苍苍川上月，应照妾魂飞。
[页]卷,册....[219]19,1
第227笔
　　　　同前（罗隐）　相和歌辞
强歌强舞竟难胜，花落花开泪满缯。祗合当年伴君死，免教憔悴望西陵。
[页]卷,册....[219]19,1
第228笔
　　　　同前（薛能）　相和歌辞
魏帝当时铜雀台，黄花深映棘丛开。人生富贵须回首，此地岂无歌舞来。
[页]卷,册....[219]19,1
第229笔
　　　　同前（张氏琰）　相和歌辞
君王冥寞不可见，铜雀歌舞空裴回。西陵啧啧悲宿鸟，空（集作高）殿沈沈闭青苔。
青苔无人迹，红粉空相（集作自）哀。
[页]卷,册....[219]19,1
第230笔
　　　　同前（梁氏琼）　相和歌辞
歌扇向陵开，齐行奠玉杯。舞时飞燕列，梦里片云来。
月色空余恨，松声暮更哀。谁怜未死妾，掩袂下铜台。
[页]卷,册....[219]19,1
第231笔
　　　　铜雀妓（王勃）　相和歌辞
妾本深宫妓，曾城闭九重。君王欢爱尽，歌舞为谁容。
锦衾不复襞，罗衣谁再缝。高台西北望，流涕向青松。

金凤邻铜雀，漳河望邺城。君王无处所，台榭若平生。
舞筵纷可（集作何）就，歌梁俨未倾。西陵松槚冷，谁见[219]绮罗情。
[页]卷,册....[220]19,1
第232笔
　　　　同前（沈佺期）　相和歌辞
昔年分鼎地，今日望陵台。一旦雄图尽，千秋遗令开。
绮罗君不见，歌舞妾空来。恩共漳河水，东流无重回。
[页]卷,册....[220]19,1
第233笔
　　　　同前（乔知之）　相和歌辞
金阁惜分香，铅华不重妆。空余歌舞地，犹是为君王。
哀弦调已绝，艳曲不须长。共看西陵暮，秋烟生（集作起）白杨。
[页]卷,册....[220]19,1
第234笔
　　　　同前（王适）　相和歌辞
日暮铜雀迥，幽声（一作深）玉座清。萧森松柏望，委郁绮罗情。
君恩不再重（一作得），妾舞为谁轻。
[页]卷,册....[220]19,1
第235笔
　　　　同前（欧阳詹）　相和歌辞
萧条登古台，回首黄金屋。落叶不归林，高陵永为谷。
妆容徒自丽，舞态阅谁目。惆怅𰬸帷前（集作空），歌声苦于哭。
[页]卷,册....[220]19,1
第236笔
　　　　同前（韦晖）　相和歌辞
君爱本相饶，从来事（一作似）舞腰。那堪攀玉座，肠断望陵朝。
怨著情无主，哀凝曲不调。况临松日暮，悲吹坐萧萧。
[页]卷,册....[220]19,1
第237笔
　　　　同前（刘商）[220]　相和歌辞
魏主矜蛾眉，美人美于玉。高台无昼夜，歌舞竟未足。
盛色如转圜，夕阳落深（一作空）谷。仍令身殁后，尚足（集作纵）平生欲。
红粉横泪痕（集作泪纵横），调弦空向（集作向空）屋。举头君不在，唯见西陵木。
玉辇岂再来，娇鬟为谁绿。那堪秋风里，更舞阳春曲。
曲终（一作罢）情不胜，阑干向西哭。台边生野草，来去罥罗縠。
况复陵寝间，双双见麋鹿。
[页]卷,册....[221]19,1
第238笔
　　　　同前（李贺）　相和歌辞
佳人一壶酒，秋容满千里。石马卧新烟，忧来何所似。
歌声且潜弄，陵树风自起。长裾压高台，泪眼看花机。
[页]卷,册....[221]19,1
第239笔
　　　　同前（吴烛）　相和歌辞
秋色西陵满绿芜，繁弦（一作红）急管彊欢娱。长舒罗袖不成舞，却向风前承泪珠。
[页]卷,册....[221]19,1
第240笔
　　　　同前（朱光弼）　相和歌辞
魏王铜雀妓，日暮管弦清。一见西陵树，悲心舞不成。
[页]卷,册....[221]19,1
第241笔
　　　　同前（朱放）　相和歌辞
恨唱歌声咽，愁翻舞袖迟。西陵日欲暮，是妾断肠时。
[页]卷,册....[221]19,1
第242笔
　　　　同前（僧皎然）　相和歌辞
彊开尊酒向陵看，忆得君王旧日欢。不觉余歌悲自断，非关艳曲转声难。
[页]卷,册....[221]19,1
第243笔
　　　　雀台怨（马戴）[221]　相和歌辞
魏宫歌舞地，蝶戏鸟还鸣。玉座人难到，铜台雨滴平。
西陵树不见，漳浦草空生。万恨尽埋此，徒悬千载名。
[页]卷,册....[222]19,1
第244笔
　　　　同前（程氏长文）　相和歌辞
君王去后行人绝，箫竽（集作筝）不响歌喉咽。雄剑无威光彩沈，宝琴零落金星灭。
玉阶寂寂坠秋露，月照当时歌舞处。当时歌舞人不回，化为今日西陵灰。
[页]卷,册....[222]19,1
第245笔
　　　　置酒行（李益）　相和歌辞
置酒命所欢，凭觞遂为戚。日往不再来，兹辰坐成昔。
百龄非长久，五十将半百。胡为劳我形，已须还复白。
西山鸾鹤顾（集作群），矫矫烟雾翮。明霞发金丹，阴洞潜水碧。
安得凌风羽，崦嵫驻灵魄。兀（集作无）然坐衰老，惭叹东陵柏。
[页]卷,册....[222]19,1
第246笔
　　　　同前（陆龟蒙）　相和歌辞
落尘花片排香痕，阑珊醉露栖愁魂。洞庭波色惜不得，东风领入黄金尊。
千筠掷毫春谱大，碧舞红啼相唱和。安知寂寞西海头，青𥳇未垂孤凤饿。
[页]卷,册....[222]19,1
第247笔
　　　　长歌续短歌（李贺）　相和歌辞
长歌破衣襟，短歌断白发。秦王不可见，旦夕成内热。
渴饮壶中酒，饥拔陇头粟。凄凄四月兰，千里一时绿。
夜峰何离离，月明落石底。裴回沿石寻，照出高峰外。
不得与之游，歌成鬓先改。
[页]卷,册....[222]19,1
第248笔
　　　　猛虎行（储光羲）[222]　相和歌辞
寒亦不忧雪，饥亦不食人。人血（集作肉）岂不甘，所恶伤明神。
太室为我宅，孟门为我邻。百兽为我膳，五龙为我宾。
蒙马一何威，浮江亦（集作一）以仁。彩章耀朝日，牙爪雄武臣。
高云逐气浮，厚地随声振（集作震）。君能贾余勇，日夕长相亲。
[页]卷,册....[223]19,1
第249笔
　　　　同前（李白）　相和歌辞
朝作猛虎行，暮作猛虎吟。肠断非关陇头水，泪下不为雍门琴。
旌旗（一作旍旌）缤纷两河道，战鼓惊山欲倾（集作颠）倒。秦人半作燕地囚，胡马翻衔洛阳草。
一输一失关下兵，朝降夕叛幽蓟城。巨鼇未斩海水动，鱼龙奔走安得宁。
颇似楚汉时，翻覆无定止。朝过博浪沙，暮入淮阴市。
张良未遇韩信贫，刘项存亡在两臣。暂到下邳受兵略，来投漂母作主人。
贤哲栖栖古如此，今时亦弃青云士。有策不敢犯龙鳞，窜身南国避胡尘。
宝书长（一作玉）剑挂高阁，金鞍骏马散故人。昨日方为宣城客，掣铃交通二千石。
有时六博快壮（一作寸）心，绕床三帀呼一掷。楚人每道张旭奇，心藏风云世莫知。
三吴邦伯多（一作皆）顾盼，四海雄侠皆相推（一作两追随）。萧曹曾作沛中吏，攀龙附凤当有时。
溧阳酒楼三月春，杨花漠漠（一作茫茫）愁杀人。胡人（集作雏）绿眼吹玉笛，吴歌白纻飞梁尘。
丈夫相见（一作到处）且为乐，槌牛挝鼓会众宾。我从此去钓东海，得鱼笑寄情相亲。
[页]卷,册....[223]19,1
第250笔
　　　　同前（韩愈）　相和歌辞
猛虎虽云恶，亦各有匹侪。群行深谷间，百兽望风低。
身食黄熊父，子食赤豹麛。择肉于熊罴（集作豹），肯视兔与貍。
正昼当谷眠，眼有百步威。自矜无当对，气性纵以乖。
朝怒杀其子，暮还飧（一作食）其妃。匹侪四散[223]走，猛虎还孤栖。
狐鸣门四旁，乌鹊从噪之。出逐猴（一作猚）入居，虎不知所归。
谁云猛虎恶，中路正悲啼。豹来衔其尾，熊来攫其颐。
猛虎死不辞，但惭前所为。虎坐无助死，况如汝细微。
故当结以信，亲当结以私。亲故且不保，人谁信汝为。
[页]卷,册....[224]19,1
第251笔
　　　　同前（张籍）　相和歌辞
南山北山树冥冥，猛虎白日绕林行。向晚一身当道食，山中麋鹿尽无声。
年年养子在深谷，雌雄上山不相逐。谷中近窟有山村，长向村家取黄犊。
五陵年少不敢射，空来林下看行迹。
[页]卷,册....[224]19,1
第252笔
　　　　同前（李贺）　相和歌辞
长戈莫舂，彊（集作长）弩莫烹（集作抨）。乳孙哺子，教得生狞。
举头为城，掉尾为旌。东海黄公，愁见夜行。
道逢驺虞，牛哀不平。生何用尺刀，壁上雷鸣。
泰山之下，妇人哭声。官家有程，吏不敢听。
[页]卷,册....[224]19,1
第253笔
　　　　同前（僧齐己）　相和歌辞
磨尔牙，错尔爪。狐莫威，兔莫狡。
饮来吞噬取肠饱，横行不怕日月明。皇天产尔为生狞，前村半夜闻吼声，
何人按剑灯荧荧。
[页]卷,册....[224]19,1
第254笔
　　　　君子行（僧齐己）　相和歌辞
圣人不生，麟龙何瑞。梧桐不高，凤皇何止。
吾闻古之有君子，行藏以时。进退求己，荣必为天下荣。
耻必为天下耻，苟进不如此（集有退不如此四字）。亦何必用虚伪之文章，取荣名而自美。
[页]卷,册....[224]19,1
第255笔
　　　　燕歌行（高适）[224]　相和歌辞
汉家烟尘在东北，汉将辞家破残贼。男儿本自重横行，天子非常赐颜色。
𪭢金伐鼓下榆关，旌旗逶迤碣石间。校尉羽书飞瀚海，单于猎火照狼山。
山川萧条极边土，胡骑凭凌杂风雨。战士军前半死生，美人帐下犹歌舞。
大漠穷秋塞草衰（集作腓），孤城落日斗兵稀。身当恩遇常（集作恒）轻敌，力尽关山未解围。
铁衣远戍辛勤久，玉箸应啼别离后。少妇城南欲断肠，征人蓟北空回首。
边风飘飘（集作飖）那可度，绝域苍茫更何（一作无所）有。杀气三日（集作时）作阵云，寒声一夜传刁斗。
相看白刃血纷纷，死节从来岂顾勋。君不见沙场征战苦，至今犹忆李将军。
[页]卷,册....[225]19,1
第256笔
　　　　同前（贾至）　相和歌辞
国之重镇惟幽都，东威九夷制北（集作北制）胡。五军精卒三十万，百战百胜擒单于。
前临滹沱后沮（集作易）水，崇山沃野亘千里。昔时燕王重贤士，黄金筑台从隗始。
倏忽兴王定蓟丘，汉家又以封王侯。萧条魏晋为横流，鲜卑窃据朝五州。
我唐区夏余十纪，军容武备赫万祀。彤弓黄钺授元帅，垦耕大漠为内地。
季秋胶折边草腓，治兵羽猎因出师。千营万队连旌旗，望之如火忽雷（一作电）驰。
匈奴慑窜穷发北，大荒万里无尘飞（此下集有君不见三字）。隋家昔为天下宰，穷兵黩武征辽海。
南风不竞多死声，鼓卧旗折黄云横。六军将士皆死尽，战马空鞍归故营。
时迁（集作移）道革天下平，白环入贡沧海清。自有农夫已高枕，无劳校尉重横行。
[页]卷,册....[225]19,1
第257笔
　　　　同前（陶翰）　相和歌辞
请君留楚调，听我吟燕歌。家在辽水头，边风意气多。
出身为汉将，正值戎未和。雪中凌天山，冰上渡交[225]河。
大小百余战，封侯竟蹉跎。归来霸陵下，故旧无相过。
雄剑委尘匣，空门唯（集作垂）雀罗。玉簪还赵女，宝瑟付齐娥。
昔日不为乐，时哉今奈何。
[页]卷,册....[226]19,1
第258笔
　　　　从军行二首（虞世南）　相和歌辞
涂山烽候惊，弭节度龙城。冀马楼兰将，燕犀上谷兵。
剑寒花不落，弓晓月逾明。凛凛严霜节，冰壮黄河绝。
蔽日卷征蓬，浮天散飞雪。全兵值月满，精骑乘胶折。
结发早驱驰，辛苦事旌麾。马冻重关冷，轮摧九折危。
独有西山将，年年属数奇。

爟（一作烽）火发金微，连营出武威。孤城寒云起，绝阵虏尘飞。
侠客吸龙剑，恶少缦胡衣。朝摩骨都垒，夜解谷蠡围。
萧关远无极，蒲海广难依。沙磴离旌断，晴川候马归。
交河梁已毕，燕山旆欲飞（集作挥）。方知万里相，侯服有光辉。

[页]卷,册....[226]19,1
第259笔
　　　　同前（骆宾王）　相和歌辞
平生一顾念（一作重），意气溢三军。野日分戈影，天星合剑文。
弓弦抱汉月，马足践胡尘。不求生入塞，唯当死报君。
[页]卷,册....[226]19,1
第260笔
　　　　同前（刘希夷）　相和歌辞
秋来（集作天）风瑟瑟（集作飒飒），群马胡（集作胡马）行疾。严城昼不开，伏兵暗相失。
天子庙堂拜，将军玉（集作凶）门出。纷纷伊洛间（集作道），戎马数千（集作几万）匹。
军门压黄河，兵气冲白日。平生怀伏（集作仗）剑，慷慨既（集作即）投笔。
南登汉月孤，北走燕（集作代）云密。近取韩彭计，早知孙吴术。
丈夫清万里，谁能扫一室。
[页]卷,册....[226]19,1
第261笔
　　　　同前（乔知之）　相和歌辞
南庭结白露，北风扫黄叶。此时鸿雁来，惊鸣催思妾。
曲房理针线，平碪捣文练。鸳绮裁易成，龙乡信难见。
窈窕九重闺，寂寞十年啼。纱窗白云宿，罗幌月光栖。
云月晓（集作隐）微微，愁思（集作夜上）流黄机。玉霜冻珠履，金吹薄罗衣。
汉家已得地，君去将何事。宛转结蚕书，寂寞无雁使。
生平荷恩信，本为容华进。况复落红颜，蝉声催绿鬓。
[页]卷,册....[227]19,1
第262笔
　　　　同前（李颀）　相和歌辞
白日登山望烽火，昏黄（集作黄昏）饮马傍交河。行人刁斗风砂暗，公主琵琶幽怨多。
野营（集作云）万里无城郭，雨雪纷纷连大漠。胡雁哀鸣夜夜飞，胡儿眼泪双双落。
闻道玉门犹被遮，应将性命逐轻车。年年战骨埋荒外，空见蒲萄入汉家。
[页]卷,册....[227]19,1
第263笔
　　　　同前三首（李约）　相和歌辞
看图闲教阵，画地静论边。乌垒天西戍，鹰姿塞上川。
路长须（集作唯）算日（集作月），书远每题年。无复生还望，翻思未别前。

栅高（集作壕）三面斗，箭尽举烽频。营柳和烟暮，关榆带雪春。
边城多老将，碛路少归人。点（集作杀）尽三（集作金）河卒，年年添塞尘。

候火起雕城，尘砂拥战声。游军藏汉帜，降骑说蕃情。
霜降滮池（集作落滹沱）浅，秋深太白明。嫖姚方虎视，不觉请（集作说）添兵。

[页]卷,册....[227]19,1
第264笔
　　　　同前（戎昱）　相和歌辞
昔从李都尉，双鞬照马蹄。擒生黑山北，杀敌黄云西。
太白沈虏地，边草复萋萋。归来邯郸市，百尺青楼梯。
感激然诺重，平生胆力齐。芳筵暮歌发，艳粉轻鬟低。
半醉（集作酣）秋风起，铁骑门前嘶。远戍报烽火，孤城严鼓鼙。
挥鞭望尘去，少妇莫含啼。
[页]卷,册....[228]19,1
第265笔
　　　　同前（厉玄）　相和歌辞
边草早（集作旱）不春，剑花增泞（集作野）尘。广（集作战）场收骥尾，清瀚怯龙鳞。
帆色已归越，松声厌避秦。几时逢范蠡，处处是通津。
[页]卷,册....[228]19,1
第266笔
　　　　同前二首（李白）　相和歌辞
从军玉门道，逐虏金微山。笛奏梅花曲，刀开明月环。
鼓声鸣海上，兵气拥云间。愿斩单于首，长驱静铁关。

百战沙场碎铁衣，城南已合数重围。突营射杀呼延将，独领残兵千骑归。

[页]卷,册....[228]19,1
第267笔
　　　　同前（王维）　相和歌辞
吹角动行人，喧喧行人起。笳鸣（集作悲）马嘶乱，争渡金河水。
日暮沙漠垂，战声烟尘里。尽系名王颈，归来报（集作献）天子。
[页]卷,册....[228]19,1
第268笔
　　　　同前（王昌龄）　相和歌辞
向夕临大荒，朔风轸归虑。平沙万里余，飞鸟宿何处。
虏骑猎长原，翩翩傍河去。边声摇白草，海气生黄雾。
百战苦风尘，十年履霜露。虽投定远笔，未坐将军树。
早知行路难，悔不理章句。
[228]
烽火城西百尺楼，黄昏独上海风秋。更吹横（集作羌）笛关山月，谁解（集作无那）金闺万里愁。

琵琶起舞换新声，总是关山旧别情。撩乱边愁弹（集作听）不尽，高高秋月下长城。

青海长云暗雪山，孤城遥望雁（一作玉）门关。黄沙百战穿金甲，不破楼兰终不还。

[页]卷,册....[229]19,1
第269笔
　　　　同前（卢纶）　相和歌辞
二十在边城，军中得勇名。卷旗收败马，断（集作占）碛拥残兵。
覆阵乌鸢起，烧山草木明（一作鸣）。塞闲思远猎，师老厌分营。
雪岭无人迹，冰河足（一作有）雁声。李陵甘此没，惆怅汉公卿。
[页]卷,册....[229]19,1
第270笔
　　　　同前六首（刘长卿）　相和歌辞
回看虏骑合，城下汉兵稀。白刃两相向，黄云愁不飞。
手中无尺铁，徒欲突重围。

落日更萧条，北方（集作风）动枯草。将军追虏骑，夜失阴山道。
战败仍树勋，韩彭但空老。

草枯秋塞上，望见渔阳郭。胡马嘶一声，汉兵泪双落。
谁为吮痈（集作疮）者，此事令人薄。

目极雁门道，青青边草春。一身事征战，匹马同辛勤（集作苦辛）。
末路成白首，功归天下人。

倚剑白日暮，望乡登戍楼。北风吹羌笛，此夜关山愁。
回首不无意，滹河空自流。

黄沙一万里，白首无人怜。报国剑已折，归乡身幸全。
单于古台下，边色寒苍然。

[页]卷,册....[229]19,1
第271笔
　　　　同前（杜𬱟）　相和歌辞
秋草马蹄轻，角弓持弦急。去为龙城候，正值胡兵袭。
军气横大荒，战酣日将入。长风金鼓动，白雾（集作露）铁衣湿。
四起愁边声，南辕时伫立。断蓬孤自转，寒雁飞相及。
万里云沙涨，路平（集作平川）冰霰涩（集作溢）。夜[229]闻汉使归，独向刀环泣。
[页]卷,册....[230]19,1
第272笔
　　　　同前（僧皎然）　相和歌辞
候骑出纷纷，元戎霍冠军。汉鞞秋聒地，羌火昼烧云。
万里戍城合，三边羽檄分。乌孙驱未尽，肯顾辽阳勋。

汉旆拂丹霄，汉军新破辽。红尘驱卤簿，白羽拥嫖姚。
战苦军犹乐，功高将不骄。至今丁令塞，朔吹空萧萧。

百万逐呼韩，频年不解鞍。兵屯绝漠暗，马饮浊河干。
破虏功未录，劳师力已殚。须防肘腋下，飞祸出无端。

飞将下天来，奇谋阃外裁。水心龙剑动，地肺雁山开。
望气燕师锐，当锋虏阵摧。从今射雕骑，不敢过云堆。

黄纸君王诏，青泥校尉书。誓师张虎落，选将擐犀渠。
雾暗津浦（集作蒲）失，天寒塞柳疏。横行十万骑，欲扫虏尘余。
[页]卷,册....[230]19,1
第273笔
　　　　同前（王建）　相和歌辞
汉军逐单于，日没处河曲。浮云道傍起，行子车下宿。
枪城围鼓角，毡帐依山谷。马上悬壶浆，刀头分顿（集作颊）肉。
来时高堂上，父母亲结束。回首（一作面）不见家，风吹破衣服。
金创生（集作在）肢节，相与拔（一作取）箭镞。闻道西凉州，家家妇人（集作女）哭。
[页]卷,册....[230]19,1
第274笔
　　　　同前（张祜）　相和歌辞
少年金紫就光辉，直指边城虎翼飞。一卷旌（一作旄）收千骑虏，万全身出百重围。
黄云断塞寻鹰去，白草连天射雁归。白首汉廷刀笔吏，丈夫功业本相依。
[页]卷,册....[231]19,1
第275笔
　　　　同前五首（令狐楚）　相和歌辞
荒鸡隔水啼，汗马逐风嘶。终日随旌旆，何时罢鼓鼙。

孤心眠夜雪，满眼是秋沙。万里犹防塞，三年不见家。

却望冰河阔，前登雪岭高。征人几多在，又拟战临洮。

胡风千里惊，汉月五更明。纵有还家梦，犹闻出塞声。

暮雪连青海，阴云覆白山。可怜班定远，出入玉门关。

[页]卷,册....[231]19,1
第276笔
　　　　同前三首（王涯）　相和歌辞
旌（集作戈）甲从军久，风云识阵难。今朝韩信计，日下斩成安。

燕颔多奇相，狼头敢犯边。寄言班定远，正是立功年。

旄头夜落捷书飞，来奏金门著赐衣。白马将军频破敌，黄龙戍卒几时归。

[页]卷,册....[231]19,1
第277笔
　　　　从军有苦乐行（李益○魏王粲从军行曰：从军有苦乐，但问所从谁，因以为题也。）　相和歌辞
劳者且勿（集作莫）歌，我欲送君觞。从军有苦乐，此曲乐未央。
仆本居（一作起，集作居在）陇上，陇水断人肠。东过秦宫路，宫路入咸阳。
时逢汉帝出，谏猎至长杨。讵驰游侠窟，非结少年场。
一旦承嘉惠，轻命（集作身）重[231]恩光。秉笔参帏帟，从军至朔方。
边地多阴风，草木自凄凉。断绝海云去，出没胡沙长。
参差引雁翼，隐辚腾军装。剑文夜如水，马汗冻成霜。
侠气五都少，矜功六郡良。山河起目前，睚眦死路傍。
北逐驱獯虏，西临复旧疆。昔还赋余资，今出乃赢粮。
一矢弢夏服，我弓不再张。寄言（集作语）丈夫雄，苦乐身自当。
[页]卷,册....[232]19,1
第278笔
　　　　苦哉远征人（鲍溶）　相和歌辞
　　晋陆机从军行曰：苦哉远征人，飘飘穷四遐。宋颜延年从军行曰：苦
　　哉远征人，毕力干时艰。因以为题。又有苦哉行、远征人。皆出于从
　　军行也。
征人歌古曲，携手上河梁。李陵死别处，杳（集作窅）杳玄冥乡。
忆昔从此路，连年征鬼方。久行迷汉历，三洗（集作死）毡衣裳。
百战身且在，微功信难忘。远承云台议，非势孰敢当。
落日吊李广，白身（集作首）过河阳。闲弓失月影，劳剑无龙光。
去日始束发，今来发成霜。虚名乃闲事，生见父母乡。
掩抑大风歌，裴回少年场。诚哉古人言，鸟尽良弓藏。
[页]卷,册....[232]19,1
第279笔
　　　　苦哉行五首（戎昱）　相和歌辞
彼鼠侵我厨，纵狸授梁肉。鼠虽为君却，狸食自须足。
冀雪大国耻，翻是大国辱。膻腥逼绮罗，砖瓦杂珠玉。
登楼非骋望，目笑是心哭。何意天乐中，至今奏胡曲。

官军收洛阳，家住洛阳里。夫婿与兄弟，目前见伤死。
吞声不许哭，还遣衣罗绮。上马随匈奴，数秋黄尘里。
生为名家女，死作塞垣鬼。乡国无还期，天津哭流水。

登楼望天衢，目极泪盈睫。彊笑无笑容，须妆旧花靥。
昔年买奴仆，奴仆来碎叶。岂意未死间，自为匈奴[232]妾。
一生忽至此，万事痛苦业。得出塞垣飞，不如彼蜂蝶。

妾家青河边，七叶承貂蝉。身为最小女，偏得浑家怜。
亲戚不相识，幽闺十五年。有时最远出，祗到中门前。
前年狂胡来，惧死翻生全。今秋官军至，岂意遭戈鋋。
匈奴为先锋，长鼻黄发拳。弯弓猎生人，百步牛羊膻。
脱身落虎口，不及归黄泉。苦哉难重陈，暗哭苍苍天。

可汗奉亲诏，今月归燕山。忽如乱刀剑，〔搅〕（揽）妾心肠间。
出户望北荒，迢迢玉门关。生人为死别，有去无时还。
汉月割妾心，胡风凋妾颜。去去断绝魂，叫天天不闻。

[页]卷,册....[233]19,1
第280笔
　　　　鞠歌行（李白）　相和歌辞
玉不自言如桃李，鱼目笑之卞和耻。楚国青蝇何太多，连城白璧遭谗毁。
荆山长号泣血人，忠臣死为刖足鬼。听曲知宁戚，〔夷〕（奚）吾因小妻。
秦穆五羊皮，买死百里奚。洗拂青云上，当时贱如泥。
朝歌鼓刀叟，虎变蟠溪中。一举钓六合，遂荒营丘东。
平生渭水曲，谁识（一作数）此老翁。奈何今之人，双目送征（一作老）鸿。
[页]卷,册....[233]19,1
第281笔
　　　　前苦寒行二首（杜甫○以后并清调曲，其器有笙、笛下声弄、高弄、游弄、篪、节、琴、瑟、筝、琵琶八种，歌弦四弦。）　相和歌辞
汉时长安雪一丈，牛马毛寒缩如猬。楚江巫峡冰入怀，虎豹哀号又堪记。
秦城老翁荆扬客，惯习炎蒸岁𫄨绤。玄冥祝融气或交，手持白羽未敢释。

去年白帝雪在山，今年白帝雪在地。冻埋蛟龙南浦缩，寒刮肌肤北风利。
楚人四时皆麻衣，楚天万里无晶辉。三足之乌足恐断，羲和送将安（集作何）所归。

[页]卷,册....[234]20,1
第282笔
　　　　后苦寒行二首（杜甫）　相和歌辞
南纪巫庐瘴不绝，太古已来无尺雪。蛮夷长老怨苦寒，昆仑天关冻应折。
玄猿口噤不能啸，白鹄翅垂眼流血。安得春泥补地裂。

晚来江门失大木，猛风中夜吹白屋。天兵断斩（集作斩断）青海戎，杀气南行动坤轴。
不尔苦寒何太酷，巴东之峡生凌凘。彼苍回轩人得知。

[页]卷,册....[234]20,1
第283笔
　　　　苦寒行（刘驾）　相和歌辞
严寒动八荒，莿莿（集作刺刺）无休时。阳乌不自暖，雪压扶桑枝。
岁暮寒益壮，青春安得归。朔雁到南海，越[234]禽何处飞。
谁言贫士叹，不为身无衣。
[页]卷,册....[235]20,1
第284笔
　　　　同前（僧贯休）　相和歌辞
北风北风，职何严毒。摧壮士心，缩金乌足。
冻云嚣嚣碍雪，一片下不得。声绕枯桑，根在沙塞。
黄河彻底，顽直到海。一气搏束，万物无态。
唯有吾庭前杉松树枝，枝枝健在。
[页]卷,册....[235]20,1
第285笔
　　　　同前（僧齐己）　相和歌辞
冰峰撑空寒矗矗，雪凝水冻埋海陆。杀物之性，伤人之欲。
既不能断绝蒺藜荆棘之根株，又不能展凤皇麒麟之拳跼。如此则何如为和煦，为膏雨。
自然天下之荣枯，融融于万户。
[页]卷,册....[235]20,1
第286笔
　　　　北上行（李白）　相和歌辞
北上何所苦，北上缘太行。磴道盘且峻，巉岩凌穹苍。
马足蹶侧石，车轮摧高冈。沙尘接幽州，烽火连朔方。
杀气毒剑戟，严风裂衣裳。奔鲸夹黄河，凿齿屯洛阳。
前行无归日，返顾思旧乡。惨戚冰雪里，悲号绝中肠。
尺布不掩体，皮肤剧枯桑。汲水涧谷阻，采薪陇阪长。
猛虎又掉尾，磨牙皓秋霜。草木不可餐，饥饮零露浆。
叹此北上苦，停骖为之伤。何日王道平，开颜睹天光。
[页]卷,册....[235]20,1
第287笔
　　　　豫章行（李白）　相和歌辞
胡风吹代马（一作燕人攒赤月），北拥鲁阳关，吴兵照海雪。西讨何时还。
半渡上辽津，黄云惨无颜。老母与子别，呼天野草间。
白马（一作百鸟）绕旌旗，悲鸣相追攀。白杨秋月苦，早落豫章山。
本为休明人，斩虏素不闲。岂惜战斗死，为君扫凶顽。
精感石没羽，岂忘（集作云）惮险艰。楼船若鲸飞，波荡落星湾。
此曲不可奏，三军[235]鬓成斑。
[页]卷,册....[236]20,1
第288笔
　　　　董逃行（元稹）　相和歌辞
董逃董逃董卓逃，揩铿戈甲声劳嘈。剜剜深脐脂燄燄，人皆数叹曰。
尔独不忆年年取我身上膏，膏销骨尽烟火死。长安城中贼毛起，城门四走公卿士。
走劝刘虞作天子，刘虞不敢作天子。曹瞒篡乱从此始，董逃董逃人莫喜。
胜负翻（一作相）环相枕倚，缝缀难成裁破易。何况曲针不能伸巧指，欲学裁缝须准拟。
[页]卷,册....[236]20,1
第289笔
　　　　同前（张籍）　相和歌辞
洛阳城头火曈曈，乱兵烧我天子宫。宫城南面有深山，尽将老幼藏其间。
重岩为屋橡为食，丁男夜行候消息。闻道官军犹掠人，旧里如今归未得。
董逃行，汉家几时重太平。
[页]卷,册....[236]20,1
第290笔
　　　　相逢行（崔颢）　相和歌辞
妾年初二八，家住洛桥头。玉户临驰道，朱门近御沟。
使君何假问，夫婿大长秋。女弟新承宠，诸兄近拜侯。
春生百子殿，花发五城楼。出入千门里，年年乐未休。
[页]卷,册....[236]20,1
第291笔
　　　　二首（李白）　相和歌辞
朝骑五花马，谒帝出银台。秀色谁家子，云车（一作中）珠箔开。
金鞭遥指点，玉勒近迟回。夹毂相借问，疑（一作知）从天上来。
怜肠愁欲断，斜日复相催。下车何轻盈，飘然似落梅（集无此四句）。
邀（集作蹙）入青绮门（一作娇羞初解珮），当歌（一作语笑）共衔杯。衔杯映歌扇，似月云中见。
相见不相亲，不如不相见。相见情已深，未语可知心。
胡为守空闺，孤眠愁锦衾。锦衾与罗帏，缠绵会有时。
春风正澹荡（一作纠结），暮雨（一作青鸟）来何迟。愿因[236]三青鸟，更报长相思。
光景不待人，须臾发成丝。当年失行乐，老去徒伤悲。
持此道密意，无令旷佳期。

相逢红尘内，高揖黄金鞭。万户垂杨里，君家阿那边。

[页]卷,册....[237]20,1
第292笔
　　　　同前（韦应物）　相和歌辞
二十登汉朝，英声迈今古。适从东方来，又欲谒明主。
犹酣新丰酒，尚带霸陵雨。邂逅两相逢，别来间（集作问）寒暑。
宁知白日晚，暂向花间语。忽闻长乐钟，走马东西去。
[页]卷,册....[237]20,1
第293笔
　　　　三妇艳诗（董思恭）　相和歌辞
大妇裁纨素，中妇弄明珰。小妇多姿态，登楼红粉妆。
丈人且安坐，初日渐流光。
[页]卷,册....[237]20,1
第294笔
　　　　中妇织流黄（虞世南）　相和歌辞
寒闺织素锦，含怨敛双蛾。综新交缕涩，经脆断丝多。
衣香逐举袖，钏动应鸣梭。还恐裁缝罢，无信达交河。
[页]卷,册....[237]20,1
第295笔
　　　　难忘曲（李贺）　相和歌辞
夹道开洞门，弱杨低画戟。帘影竹叶（集作华）起，箫声吹日色。
蜂语绕妆镜，拂蛾学春碧。乱击丁香梢，满阑花向夕。
[页]卷,册....[237]20,1
第296笔
　　　　塘上行（李贺）　相和歌辞
藕花凉露湿，花缺藕根涩。飞下雌鸳鸯，塘水声溢溢（集作溘溘）。
[页]卷,册....[237]20,1
第297笔
　　　　苦辛行（戎昱）[237]　相和歌辞
且莫奏短歌，听余苦辛词。如今刀笔士，不及屠酤儿。
少年无事学诗赋，岂意文章复相误。东西南北少知音，终年竟岁悲行路。
仰面诉天天不闻，低头告地地不言。天地生我尚如此，陌上他人何足论。
谁谓西江深，涉之固无忧。谁谓南山高，可以登之游。
险巇惟有世间路，一向令人堪白头。贵人立意不可测，等闲桃李成荆棘。
风尘之士深可亲，心如鸡犬能依人。悲来却忆汉天子，不弃相如家旧贫（此下集有劝君且三字）。
饮酒酒能散羇愁，谁家有酒判一醉，万事从他江水流。
[页]卷,册....[238]20,1
第298笔
　　　　秋胡行（高适）　相和歌辞
妾本邯郸未嫁时，容华倚翠人未知。一朝结发从君子，将妾迢迢东路陲。
时逢大道无难阻，君方游宦从陈汝。蕙楼独卧频度春，彩落（集作阁）辞君几徂暑。
三月垂杨蚕未眠，携笼结侣南陌边。道逢行子不相识，赠妾黄金买少年。
妾家夫婿轻离久，寸心誓与长相守。愿言行路莫多情，送（集作道）妾贞心在人口。
日暮蚕饥相命归，携笼端饰来庭闱。劳心苦力终无恨，所冀君恩那（集作即）可依。
闻说行人已归止，乃是向来赠金子。相看颜色不复言，相顾怀惭有何已。
从来自隐无疑背，直为君情也相会。如何咫尺仍有情，况复迢迢千里外。
此时（集作誓将）顾恩不顾身，念君此日赴河津。莫道向来不得意，故欲留规诫后人。
[页]卷,册....[238]20,1
第299笔
　　　　善哉行（僧贯休○以后并瑟调曲，其器有笙、笛、节、琴、瑟、筝、琵琶七种，歌弦六部。）　相和歌辞
有美一人兮婉如清扬，识曲别音兮令姿煌煌。绣袂捧琴兮登君子堂，如彼萱草兮使我忧忘。
欲赠之以紫玉尺。白银珰，久不见之兮湘水茫茫。
[页]卷,册....[238]20,1
第300笔
　　　　同前（僧齐己）[238]　相和歌辞
大鹏刷翮谢溟渤，青云万层高突出。下视秋涛空渺弥，旧处鱼龙皆细物。
人生在世何容易，眼浊心昏信生死。愿除嗜欲待身轻，携手同寻列仙事。
[页]卷,册....[239]20,1
第301笔
　　　　来日大难（李白）　相和歌辞
来日一身，携粮负薪。道长食尽，苦口焦唇。
今日醉饱，乐过千春。仙人相存，诱我远学。
海陵三山，陆憩五岳。乘龙上三（集无此二字）天，飞目瞻两角。
授以神（集作仙）药，金丹满握。蟪蛄蒙恩，深愧短促。
思填东海，彊衔一木。道重天地，轩师广成。
蝉翼九五，以求长生。下士大笑，如苍蝇声。
[页]卷,册....[239]20,1
第302笔
　　　　当来日大难（元稹）　相和歌辞
当来日大难行，前有阪。后有坑，大梁侧。
小梁倾，两轴相绞。两轮相撑，大牛竖。
小牛横，乌啄牛背。足跌力狞，当来日大难行。
太行虽险，险可使平。轮轴自挠，牵制不停。
泥潦渐久，荆棘旋生。行必不得，不如不行。
[页]卷,册....[239]20,1
第303笔
　　　　陇西行（王维）　相和歌辞
十里一走马，五里一扬鞭。都护军书至，匈奴围酒泉。
关山正飞雪，烽戍断无烟。
[页]卷,册....[239]20,1
第304笔
　　　　同前（耿〔𣲗〕（纬））　相和歌辞
雪下阳关路，人稀陇戍头。封狐犹未翦，边将岂无羞。
白草三冬色，黄云万里愁。因思李都尉，毕竟不封侯。
[页]卷,册....[239]20,1
第305笔
　　　　同前（长孙佐辅）[239]　相和歌辞
阴云凝朔气，陇上正飞雪。四月草不生，北风劲如切。
朝来羽书急，夜救长城窟。道隘行不前，相呼抱鞍歇。
人寒指欲堕，马冻蹄亦裂。射雁旋充饥，斧冰还止渴。
宁辞解围斗，但恐乘疲没。早晚（一作望）边候空，归来养羸卒。
[页]卷,册....[240]20,1
第306笔
　　　　东门行（柳宗元）　相和歌辞
汉家三十六将军，东方雷动横阵云。鸡鸣函谷客如雾，貌同心异不可数。
赤丸夜语飞电光，徼巡司隶眠如羊。当街一叱百吏走，冯敬胸中函匕首。
凶徒侧耳潜惬心，悍臣破胆皆杜口。魏王卧内藏兵符，子西掩袂真无辜。
羌胡毂下一朝起，敌国舟中非所拟。安陵谁辨削砺功，韩国讵明深井里。
绝咽断骨那下补，万金宠赠不如土。
[页]卷,册....[240]20,1
第307笔
　　　　饮马长城窟行（太宗皇帝）　相和歌辞
塞外悲风切，交河冰已结。瀚海百重波，阴山千里雪。
迥戍危烽火，层峦引高节。悠悠卷旆旌，饮马出长城。
寒沙连骑迹，朔吹断边声。胡尘清玉塞，羌笛韵金钲。
绝漠干戈戢，车徒振原隰。都尉反龙堆，将军旋马邑。
扬麾氛雾静，纪石功名立。荒裔一戎衣，云（集作灵）台凯歌入。
[页]卷,册....[240]20,1
第308笔
　　　　同前（虞世南）　相和歌辞
驰马渡河干，流深马渡难。前逢锦车使，都护在楼兰。
轻骑犹衔勒，疑兵尚解鞍。温池下绝涧，栈道接危峦。
拓地勋未赏，亡城律讵（集作岂）宽。有月关犹暗，经春陇尚寒。
云昏无复影，冰合不闻湍。怀君不可遇，聊持报一餐。
[页]卷,册....[240]20,1
第309笔
　　　　同前（袁朗）　相和歌辞
朔风动秋草，清跸长安道。长城连不穷，所以隔华戎。
规模惟圣作，荷负（集作负荷）晓成功。鸟庭已向内，龙荒更凿空。
玉关尘卷静，金微路已通。汤征随北怨，舜咏起南风。
画野（集作地）功初立，绥边事云集。朝服践狼居，凯歌旋马邑。
山响传凤吹，霜华藻琼钑。属国拥节归，单于款关入。
日落寒云（集作风）起，惊沙（集作蓬）被原隰。零落叶已寒，河流清且急。
四时徭役尽，千载干戈戢。太平今若斯，汗马竟无施。
惟当事笔研，归去草封禅。
[页]卷,册....[241]20,1
第310笔
　　　　同前（王翰）　相和歌辞
长安少年无远图，一生惟羡执金吾。骐𬴊前殿拜天子，走马为君西击（集作西击长城）胡。
胡沙猎猎吹人面，汉虏相逢不相见。遥闻鼙鼓动地来，传到单于夜犹战。
此时顾恩宁顾身，为君一行摧万人。壮士挥戈回白日，单于溅血染朱轮。
回（集作归）来饮马长城窟，长安道傍多白骨。问之耆老何代人，云是秦王筑城卒。
黄昏塞北无人烟，鬼哭啾啾声沸天。无罪见诛功不赏，孤魂流落此城边。
当昔秦王按剑起，诸侯膝行不敢视。富国彊兵二十年，筑怨兴徭九千里。
秦王筑城何太愚，天实亡秦非北胡。一朝祸起萧墙内，渭水咸阳不复都。
[页]卷,册....[241]20,1
第311笔
　　　　同前（王建）　相和歌辞
长城窟，长城窟边多马骨。古来此地无井泉，赖得秦家筑城卒。
征人饮马愁不回，长城变作望乡堆。蹄迹（集作踪）未干人去近，续后马来泥污尽。
枕弓睡著待水生，不见阴山在前阵。马蹄足脱装马头，健儿战死谁[241]封侯。
[页]卷,册....[242]20,1
第312笔
　　　　同前（僧子兰）　相和歌辞
游客长城下，饮马长城窟。马嘶闻水腥，为浸征人骨。
岂不是流泉，终不成潺湲。洗尽骨上土，不洗骨中冤。
骨若比流水，四海有还魂。空流呜咽声，声中疑是言。
[页]卷,册....[242]20,1
第313笔
　　　　上留田（李白）　相和歌辞
行至上留田，孤坟何峥嵘。积此万古恨，春草不复生。
悲风四边来，肠断白杨声。借问谁家地，埋没蒿里茔。
古老向余言，言是上留田。蓬科马鬣今已平，昔之弟死兄不葬。
他人于此举铭旌。一鸟死，百鸟鸣，一兽死，
百兽惊。桓山之禽别离苦，欲去回翔不能征。田氏仓卒骨肉分，
青天白日摧紫荆。交柯之木本同形，东枝憔悴西枝荣。无心之物尚如此，
参商胡乃寻天兵。孤竹延陵，让国扬名，高风缅邈，
颓波激清。尺布之谣，塞耳不能听。
[页]卷,册....[242]20,1
第314笔
　　　　同前（僧贯休）　相和歌辞
父不父，兄不兄。上留田，蝥贼生。
徒陟冈，泪峥嵘。我欲使诸凡鸟雀，尽变为鹡鸰。
我欲使诸凡草木，尽变为田荆。邻人歌，邻人歌。
古风清，清风生。
[页]卷,册....[242]20,1
第315笔
　　　　安乐宫（李贺）　相和歌辞
深（一作漆）井桐乌起，尚复牵清水。未盥邵陵王（集作爪），瓶中弄长翠。
新城安乐宫，宫如凤皇翅。歌回蜡版鸣，大绾（集作左悺）提壶使（一作伎）。
绿繁悲水曲，茱萸别秋子。
[页]卷,册....[242]20,1
第316笔
　　　　放歌行（王昌龄）　相和歌辞
南渡洛阳津，西望十二楼。明堂坐天子，月朔朝诸侯。
清乐动千门，皇风被九州。庆云从东来，泱漭抱日流。
升平贵论道，文墨将何求。有诏征草泽，微臣献谋猷（集作将献谋）。
冠冕如星罗，拜揖曹与周。望尘非吾事，入赋且迟留。
幸蒙国士识，因脱负薪裘。今者放歌行，以慰梁父愁。
但营数斗禄，奉养毋（集作每）丰羞。若得金膏遂，飞云亦可俦。
[页]卷,册....[243]20,1
第317笔
　　　　野田黄雀行（李白）　相和歌辞
游莫逐炎洲翠，栖莫近吴宫燕。吴宫火起焚尔（集作巢）窠，炎洲逐翠遭网罗。
萧条两翅蓬蒿下，纵有鹰鹯奈若何。
[页]卷,册....[243]20,1
第318笔
　　　　同前（储光羲）　相和歌辞
啧啧野田雀，不知躯体微。闲穿深蒿里，争食复争飞。
穷老一颓舍，枣多桑树稀。无枣犹可食，无桑何以衣。
萧条空仓暮，相引时来归。邪路岂不捷，渚田岂不肥。
水长路且坏，恻恻与心违。
[页]卷,册....[243]20,1
第319笔
　　　　同前（僧贯休）　相和歌辞
高树风多，吹尔巢落。深蒿叶暖，宜尔依薄。
莫近鸮类，珠（集作蛛）网亦恶。饮野田之清水，食野田之黄粟。
深花中睡，𡋯土里浴。如此即全胜啄太仓之谷，而更穿人（集有之字）屋。
[页]卷,册....[243]20,1
第320笔
　　　　同前（僧齐己）　相和歌辞
双双野田雀，上下同饮啄。暖去栖蓬蒿，寒归傍篱落。
殷勤避罗网，乍可遇雕鹗。雕鹗虽不仁，分明在寥[243]廓。
[页]卷,册....[244]20,1
第321笔
　　　　雁门太守行（李贺）　相和歌辞
黑云压城城欲摧，甲光向月（一作日）金鳞开。角声满天秋色里，塞上燕支凝夜紫。
半卷红旗临易水，霜重鼓寒声（一作声寒）不起。报君黄金台上意，提携玉龙为君死。
[页]卷,册....[244]20,1
第322笔
　　　　同前（张祜）　相和歌辞
城头月没霜如水，趚趚蹋沙人似鬼。灯前拭泪试香裘，长引一声残漏子。
驼囊泻酒酒一杯，前头啑（集作滴）血心不回。寄语年少妻莫哀，鱼金虎竹天上来。
雁门山边骨成灰。
[页]卷,册....[244]20,1
第323笔
　　　　同前（庄南杰）　相和歌辞
旌旗闪闪摇天末，长笛横吹虏尘阔。跨下嘶风白练狞，腰间切玉青蛇活。
击革𪭢金燧牛尾，犬羊兵败如山死。九泉寂寞葬秋虫，湿云荒草啼秋思。
[页]卷,册....[244]20,1
第324笔
　　　　飞来双白鹤（虞世南）　相和歌辞
飞来双白鹤，奋翼远凌烟。双栖集紫盖，一举背青田。
飏影过伊洛，流声入管弦。鸣群倒景外，刷羽阆风前。
映海疑浮雪，拂涧泻飞泉。燕雀宁知去，蜉蝣不识还。
何言别俦侣，从此间山川。顾步已相失，裴回反（集作各）自怜。
危心犹警露，哀响讵闻天。无因振六翮，轻举复随仙。
[页]卷,册....[244]20,1
第325笔
　　　　门有车马客行（虞世南）　相和歌辞
财雄（集作陈遵）重交结，戚里擅豪华。曲台临上路，高门（集作轩）抵狭斜。
赭汗千金马，绣毂五香车。白鹤随飞[244]盖，朱鹭入鸣笳。
夏莲开剑水，春桃发露（集作绶）花。轻裙染回雪，浮蚁泛流霞（集无此二句）。
高谈辨飞兔，摛藻握灵蛇。逢恩借羽翼（集作出毛羽），失路委泥沙。
暧暧风烟晚，路长归骑远。日斜青琐第，尘飞金谷苑。
危弦促柱奏巴渝，遗簪堕珥解罗襦。如何守直道，翻使谷名愚。
[页]卷,册....[245]20,1
第326笔
　　　　同前（李白）　相和歌辞
门有车马客，金鞍曜朱轮。谓从丹（一作云）霄落，乃是故乡亲。
呼儿扫中堂，坐客论悲辛。对酒两不饮，停觞泪盈巾。
叹我万里游，飘飖（集作飘）三十春。空谈霸（集作帝）王略，紫绶不挂身。
雄剑藏玉匣，阴符生素尘。廓落无所合，流离湘水滨。
借问宗党间，多为泉下人。生苦百战役，死托万鬼邻。
北风扬胡沙，埋翳周与秦。大运且如此，苍穹宁匪仁。
恻怆竟何道，存亡任大钧。
[页]卷,册....[245]20,1
第327笔
　　　　蜀道难（张文琮）　相和歌辞
梁山镇地险，积石阻云端。深谷下寥廓，层岩上郁盘。
飞梁架绝岭，栈道接危峦。揽辔独长息，方知斯路难。
[页]卷,册....[245]20,1
第328笔
　　　　同前（李白）　相和歌辞
噫吁嚱，危乎高哉。蜀道之难难于上青天。蚕丛及鱼凫，
开国何茫然。尔来四万八千岁，乃（一作不）与秦塞通人烟。西当太白有鸟道，
可以横绝峨眉巅。地崩山摧壮士死，然后天梯石栈方（一作相）钩连。上有六龙回日之高标（一作横河断海之浮云），
下有冲波逆折之回川。黄鹤之飞尚不得（一作过），猿猱欲度愁攀缘。青泥何盘盘，
百步九折萦岩峦。扪参历井仰胁息，以手抚膺坐长叹。问君西游何时还，
畏途巉岩不可攀。但见悲鸟[245]（一作鸣）号枯（一作古）木，雄飞呼雌（一作雌从）绕林间。又闻子规啼夜月，
愁空山。蜀道之难难于上青天，使人听此雕朱颜。连峰去天不盈尺（一作入烟几千〔尺〕（里）），
枯松倒挂倚绝壁。飞湍瀑流相喧豗，砅崖转石万壑雷。其崄也若此，
嗟尔远道之人胡为乎来哉，剑阁峥嵘而崔嵬。一夫当关，万夫莫开，
所守或匪亲（一作人）。化为狼与豺，朝避猛虎，夕避长蛇。
磨牙吮血，杀人如麻。锦城虽云乐，不如早还家。
蜀道之难难于上青天，侧身西望长咨（一作令人）嗟。
[页]卷,册....[246]20,1
第329笔
　　　　櫂歌行（骆宾王）　相和歌辞
写月图（集作涂）黄罢，凌波拾翠通。镜花摇芰日，衣麝入荷风。
叶密舟难荡，莲疏浦易空。凤媒羞自托，鸳翼恨难穷。
秋帐灯花翠，倡楼粉色红。相思无别曲，并在櫂歌中。
[页]卷,册....[246]20,1
第330笔
　　　　同前（徐坚）　相和歌辞
櫂女饰银钩，新妆下翠楼。霜丝青桂楫，兰栧紫霞舟。
水落金陵曙，风起洞庭秋。扣船过曲浦，飞帆越回流。
影入桃花浪，香飘杜若洲。洲长殊未返，萧散云霞晚。
日下大江平，烟生归岸远。岸远闻潮波，争途游戏多。
因声赵津女，来听采菱歌。
[页]卷,册....[246]20,1
第331笔
　　　　胡无人行（徐彦伯）　相和歌辞
十月繁霜下，征人远凿空。云摇锦更（集作车）节，海照角端弓。
暗碛埋砂树，冲飙卷塞蓬。方随膜拜入，歌舞玉门中。
[页]卷,册....[246]20,1
第332笔
　　　　同前（聂夷中）[246]　相和歌辞
男儿徇大义，立节不沽名。腰间悬陆离，大歌胡无行。
不读战国书，不览黄石经。醉卧咸阳楼，梦入受降城。
更愿生羽翼，飞身入青冥。请携天子剑，斫下旄头星。
自然胡无人，虽有无战争。悠哉典属国，驱羊老一生。
[页]卷,册....[247]20,1
第333笔
　　　　同前（李白）　相和歌辞
严风吹霜海草雕，筋干精坚胡马骄。汉家战士三十万，将军兼领（一作谁者）霍嫖姚。
流星白羽腰间插，剑花秋莲光出匣。天兵照雪下玉关，虏箭如沙射金甲。
云龙风虎尽交回，太白入月敌可摧。敌可摧，旄头灭。
履胡之肠涉胡血，悬胡青天上。埋胡紫〔塞〕（寒）旁，胡无人。
汉道昌，陛下之寿三千霜。但歌大风雪飞扬，安得猛士兮守四方。
胡无人，汉道昌（一本无此六字，集无陛下之寿五句）。
[页]卷,册....[247]20,1
第334笔
　　　　同前（僧贯休）　相和歌辞
霍嫖姚，赵充国。天子将之平朔漠，肉胡之肉。
烬胡帐幄，千里万里。惟留胡之空壳，边风萧萧。
榆叶初落，杀气昼赤。枯骨夜哭，将军既立殊勋。
遂有胡无人曲，我闻之。天子富有四海，德被无垠。
但令一物得所，八表来宾，亦何必令彼胡无人。
[页]卷,册....[247]20,1
第335笔
　　　　白头吟（刘希夷○楚调曲，其器有笙、笛弄、节、琴、筝、琵琶、瑟七种）　相和歌辞
洛阳城东桃李花，飞来飞去落谁家。洛阳女儿惜颜色，行逢（集作坐见）落花长叹息。
今年花落颜色改，明年花开复谁在。已见松柏摧为薪，更闻桑田变成海。
古人无复洛城东，今人还对落花风。年年岁岁花相似，岁岁年年人不同。
寄言全盛红颜子，须（集作应）怜半死白头翁。此翁白头真可怜，伊昔红颜美少年。
公子王[247]孙芳树下，清歌妙舞落花前。光禄池台文（集作开）锦绣，将军楼阁画神仙。
一朝卧病无人识，三春行乐在谁边。宛转蛾眉能几时，须臾白（集作鹤）发乱如丝。
但看旧（集作古）来歌舞地，惟有黄昏鸟雀悲。
[页]卷,册....[248]20,1
第336笔
　　　　同前二首（李白）　相和歌辞
锦水东北流，波荡双鸳鸯。雄巢汉宫树，雌弄秦草芳。
宁同万死碎绮翼，不忍云间两分张。此时阿娇正娇妒，独坐长门愁日暮。
但愿君恩顾妾深，岂惜黄金将买赋（一作买词赋）。相如作赋得黄金，丈夫好新多异心。
一朝将聘茂陵女，文君因赠（一作赋）白头吟。东流不作西归水，落花辞条归故林。
兔丝固无情，随风任颠倒。谁使女萝枝，而来彊萦抱。
两草犹一心，人心不如草。莫卷龙须席，从他生网丝。
且留琥珀枕，或有梦来时。覆水再收岂满杯，弃妾已去难重回。
古时得意不相负，祗今惟见青陵台。

锦水东流碧，波荡双鸳鸯。雄巢汉宫树，雌弄秦草芳。
相如去蜀谒武帝，赤车驷马生辉光。一朝再览大人作，万乘忽欲凌云翔。
闻道阿娇失恩宠，千金买赋要君王。相如不忆贫贱日，官高金多聘私室。
茂陵姝子皆见求，文君欢爱从此毕。泪如双泉水，行堕紫罗襟。
五起鸡三唱，清晨白头吟。长吁不整绿云鬓，仰诉青天哀怨深。
城崩杞梁妻，谁道士无心。东流不作西归水，落花辞枝羞故林。
头上玉燕钗，是妾嫁时物。赠君表相思，罗袖幸时拂。
莫卷龙须席，从他生网丝。且留琥珀枕，还有梦来时。
鹔鹴裘在锦屏上，自君一挂无由披。妾有秦楼镜，照心胜照井。
愿持照新人，双对可怜影。覆水却收不满杯，相如还谢文君回。
古来得意不相负，祗今惟有青陵台。

[页]卷,册....[248]20,1
第337笔
　　　　同前（张籍）[248]　相和歌辞
请君膝上琴，弹我白头吟。忆昔君前娇笑语，两情宛转如萦素。
宫中为我起高楼，更开华池种芳树。春天百草秋始衰，弃我不待白头时。
罗襦玉珥色未暗，今朝已道不相宜。扬州青铜作明镜，暗中持照不见影。
人心回互自无穷，眼前好恶那能定。君恩已去若再返，菖蒲花生（集作开）月长满。
[页]卷,册....[249]20,1
第338笔
　　　　反白头吟（白居易○鲍照作白头吟，居易反其致，为反白头吟。）　相和歌辞
炎炎者烈火，营营者小蝇。火不热真玉，蝇不点清冰。
此苟无所受，彼莫能相仍。乃知物性中，各有能不能。
古称怨报（集作恨）死，则人有所惩。惩淫或应可，在道未为弘。
譬如蜩鷃徒，啾啾啅龙鹏。宜当委之去，寥廓高飞腾。
岂能泥尘下，区区酬怨憎。胡为作自苦，吞悲仍抚膺。
[页]卷,册....[249]20,1
第339笔
　　　　决绝〔词〕（调）三首（元稹）　相和歌辞
乍可为天上牵牛织女星，不愿为庭前红槿枝。七月七日一相见，故心终不移。
那能朝开暮飞去，一任东西南北吹。分不两相守，恨不两相思。
对面且如此，背面当何知。春风撩乱伯劳语（此下集有况是二字），此时抛去时。
握手苦相问，竟不言后期。君情既决绝，妾意已参差。
借如死生别，安得长苦悲。

噫春冰之将泮，何余怀之独结。有美一人，于焉旷绝。
一日不见，比一日于三年。况三年之旷别，水得风兮小而已波。
笋在苞兮高不见节，矧桃李之当春。竞众人之（集作而）攀折，我自顾悠悠而若云。
又安能保君皓皓（集作皑皑）之如雪，感破镜之分明。睹泪痕之余血，幸他人之既不我先。
又安能使他人之终不我夺，已焉哉。织女别黄姑，一年一度暂相见。
彼此隔河何事无。

夜夜相抱眠，幽怀尚沈结。那堪一年事，长遣一宵说。
但感久相思。何暇暂相悦。虹桥薄夜成，龙驾侵晨[249]列。
生憎野鹊往（集作鹤性）迟回，死恨天鸡识时节。曙色渐曈昽（集作曈），华星次（集作欲）明灭。
一去又一年，一年何时（一作可）彻。有此迢递期，不如生死（集作死生）别。
天公隔是妒相怜，何不便教相决绝。

[页]卷,册....[250]20,1
第340笔
　　　　梁甫吟（李白）　相和歌辞
长啸梁甫吟，何时见阳春。君不见朝歌屠叟辞棘津，八十西来钓渭滨。
宁羞白发照渌（集作清）水，逢时吐（一作壮）气思经纶。广张三千六百钧，风雅暗与文王亲。
大贤虎变愚不测，当年颇似寻常人。君不见高阳酒徒起草中，长揖山东隆准公。
入门不拜（一作开说）骋雄辨，两女辍洗来趋风。东下齐城七十二，指麾楚汉如旋蓬。
狂生落拓尚如此，何况壮士当群雄。我欲攀龙见明主，雷公砰訇震天鼓。
帝旁投壶多玉女，三时大笑开电光。倏烁晦冥起风雨，阊阖九门不可通。
以额叩关阍者怒，白日不照吾精诚。杞国无事忧天倾，猰貐磨牙竞人肉。
驺虞不折生草茎，手接飞猱搏雕虎。侧足焦原未言苦，智者可卷愚者豪。
世人见我轻鸿毛，力排南山三壮士。齐相杀之费二桃，吴楚弄兵无剧孟。
亚夫咍尔为徒劳，梁父吟。梁父吟，声正悲。
张公两龙剑，神物合有时。风云感会起屠钓，大人𡸣屼当安之。
[页]卷,册....[250]20,1
第341笔
　　　　东武吟（李白）　相和歌辞
好古笑流俗，素闻贤达风。方希佐明主，长揖辞成功。
白日在高天，回光烛微躬。恭承凤皇诏，欻起云萝中。
清切紫霄迥，优游丹禁通。君王赐颜色，声价凌烟虹。
乘舆拥翠盖，扈从金城东。宝马丽绝景，锦衣入新丰。
倚岩望松雪，对酒鸣丝桐。因学扬子云，献赋甘泉宫。
天书美片善，清芬播无穷。归来入咸阳，谈笑皆王公。
一朝去金马，飘落成飞蓬。宾友（集作客）日疏散，玉尊亦已空。
才力犹可倚（一作待），不惭世上雄。闲作[250]东武吟，曲尽情未终。
书此谢知己，吾寻黄绮翁（一作扁舟寻钓翁）。
[页]卷,册....[251]20,1
第342笔
　　　　怨诗二首（薛奇童）　相和歌辞
日晚梧桐落，微寒入禁垣。月悬三雀观，霜度万秋门。
艳舞矜新宠，愁容泣旧恩。不堪深殿里，帘外欲黄昏。

禁苑春风起，流莺绕合欢。玉窗通日气，珠箔卷轻寒。
杨叶垂金（一作阴）砌，梨花入井阑。君王好长袖，新作舞衣宽。

[页]卷,册....[251]20,1
第343笔
　　　　同前（张汯）　相和歌辞
去年离别雁初归，今夜裁缝萤已飞。征客去（集作近）来音信断，不知何处寄寒衣。
[页]卷,册....[251]20,1
第344笔
　　　　同前（刘元济）　相和歌辞
玉关芳信断，兰闺锦字新。愁来好自抑，念切已含嚬。
虚牖风惊梦，空床月厌人。归期傥可促，勿度柳园春。
[页]卷,册....[251]20,1
第345笔
　　　　同前三首（李暇）　相和歌辞
罗敷初总髻，蕙芳正娇小。月落始归船，春眠恒著晓。

何处期郎游，小苑花台间。相忆不可见，且复乘月还。

别来花照路，别后露垂叶。歌舞须及时，如何坐悲妾。

[页]卷,册....[251]20,1
第346笔
　　　　同前二首（崔国辅）[251]　相和歌辞
楼前桃李疏，池上芙蓉落。织锦犹未成，虫声入罗幕。

妾有罗衣裳，秦王在时作。为舞春风多，秋来不堪著。

[页]卷,册....[252]20,1
第347笔
　　　　同前（孟郊）　相和歌辞
试妾与君泪，两处滴池水。看取芙蓉花，今年为谁死。
[页]卷,册....[252]20,1
第348笔
　　　　同前（刘乂）　相和歌辞
君莫嫌丑妇，丑妇死守贞。山头一怪石，长作望夫石。
鸟有并翼飞，兽有比肩行。丈夫不立义，岂如鸟兽情。
[页]卷,册....[252]20,1
第349笔
　　　　同前（鲍溶）　相和歌辞
女萝寄松柏（集作青松），绿蔓花绵绵。三五定君婚，结发早移天。
肃肃羊雁礼，泠泠琴瑟篇。恭承采蘩祀，敢效同居（集作车）贤。
皎日不留景，良时（集作辰）如逝川。秋（集作愁）心还遗（集作忽移）爱，春貌无归妍。
翠袖洗朱（集作皓朱）粉，碧阶对绮（集作绿）钱。新人易如玉，废瑟难为弦。
寄羡（集作谢）蕣华木，荣名香阁前。岂无摇落苦，贵与根蒂连。
希君旧光景，照妾薄暮年。
[页]卷,册....[252]20,1
第350笔
　　　　同前（白居易）　相和歌辞
夺宠心那惯，寻思倚殿门。不知移旧爱，何处作新恩。
[页]卷,册....[252]20,1
第351笔
　　　　同前二首（姚氏月华）　相和歌辞
春水悠悠春草绿，对此思君泪相续。羞将离恨向东风，理尽秦筝不成曲。
[252]
与君形影分胡越，玉枕终年对离别。登台北望烟雨深，回身泣向寥天月。

[页]卷,册....[253]20,1
第352笔
　　　　怨歌行（虞世南）　相和歌辞
紫殿秋风冷，雕甍白（集作落）日沈。裁纨凄断曲，织素别离心。
掖庭羞改画，长门不惜金。宠移恩稍薄，情疏恨转深。
香销翠羽帐，弦断凤皇琴。镜前红粉歇，阶上绿苔侵。
谁言掩歌扇，翻作白头吟。
[页]卷,册....[253]20,1
第353笔
　　　　同前（李白）　相和歌辞
十五入汉宫，花颜笑春红。君王选玉色，侍寝金（一作锦）屏中。
荐枕娇夕月，卷衣恋春（一作香）风。宁知赵飞燕，夺宠恨无穷。
沈忧能伤人，绿鬓成霜蓬。一朝不得意，世事徒为空。
鹔鹴换美酒，舞衣罢雕笼。寒苦不忍言，为君奏丝桐。
肠断弦亦绝，悲心夜忡忡。
[页]卷,册....[253]20,1
第354笔
　　　　同前（吴少微○此诗中有逸句）　相和歌辞
城南有怨妇，含怨倚兰（集作傍芳）丛。自谓二八时，歌舞入汉宫。
皇恩弄幸玉堂中（集作皇恩数流盼，承幸玉堂中），绿陌（集作柏）黄花催夜酒。锦衣罗袂逐春风，建章西宫焕若神。
燕赵美女二（集作三）千人，君王厌德不忘新。况群艳冶纷来陈，是时别君不再见。
三十三春长信殿，长信重门昼掩关。清房晓帐幽且闲，绮窗虫网氛尘色。
文轩莺对桃李颜，天王贵宫不贮老。浩然泪陨（集作含泪）今来还，自怜（集有春色二字）转晚暮。
试逐佳游芳草路，小腰丽女夺人奇。金鞍少年曾不顾，归来谁为夫，
请谢西家妇，莫辞先醉解罗襦。
[页]卷,册....[253]20,1
第355笔
　　　　明月照高楼（雍陶）　相和歌辞
朗月何高高，楼中帘影寒。一妇独含叹，四坐谁成欢。
时节屡已移，游旅杳不还。沧溟倘未涸，妾泪终不[253]干。
君若无定云，妾若不动山。云行出山易，山逐云去难。
愿为边塞尘，因风委君颜。君颜良洗多，荡妾浊水间。
[页]卷,册....[254]20,1
第356笔
　　　　长门怨（徐贤妃）　相和歌辞
旧爱柏梁台，新宠昭阳殿。守分辞方（集作芳）辇，含情泣团扇。
一朝歌舞荣，夙昔诗书贱。颓恩诚已矣，覆水难重荐。
[页]卷,册....[254]20,1
第357笔
　　　　同前（沈佺期）　相和歌辞
月皎风泠泠，长门次掖庭。玉阶闻坠叶，罗幌见飞萤。
清露凝珠缀，流尘下翠屏。妾心君未察，愁叹剧繁星。
[页]卷,册....[254]20,1
第358笔
　　　　同前（吴少微）　相和歌辞
月出映曾城，孤圜上太清。君王春（集作眷）爱歇，枕席凉风生。
怨咽不能寝，踟蹰步前楹。空阶白露色，百草寒虫鸣。
念昔金房里，犹嫌玉座轻。如何娇所误，长夜泣恩情。
[页]卷,册....[254]20,1
第359笔
　　　　同前（张修之）　相和歌辞
长门落景尽，洞房秋月明。玉阶草露积，金屋网尘生。
妾妒今应改，君恩昔未平。寄语临邛客，何时作赋成。
[页]卷,册....[254]20,1
第360笔
　　　　同前（裴交泰）　相和歌辞
自闭长门经几秋，罗衣湿尽泪还流。一种蛾眉明月夜，南宫歌管北宫愁。
[页]卷,册....[254]20,1
第361笔
　　　　同前（刘皂）　相和歌辞
宫殿沈沈月欲分，昭阳更漏不堪闻。珊瑚枕上千行泪，不是思君是恨君。
[页]卷,册....[255]20,1
第362笔
　　　　同前（袁晖）　相和歌辞
早知君爱歇，本自无萦妒。谁使恩情深，今来反相误。
愁眠罗帐晓，泣坐金闺暮。独有梦中魂，犹言意如故。
[页]卷,册....[255]20,1
第363笔
　　　　同前（刘言史）　相和歌辞
独坐炉边结夜愁，暂时恩（集作思）去亦难留（一作收）。手持金箸垂红泪，乱拨寒灰不举头。
[页]卷,册....[255]20,1
第364笔
　　　　同前二首（李白）　相和歌辞
天回北斗挂西楼，金屋无人萤火流。月光欲到长门殿，别作深宫一段愁。

桂殿长愁不记春，黄金四屋起秋尘。夜悬明镜青天上，独照长门宫里人。

[页]卷,册....[255]20,1
第365笔
　　　　同前（李华）　相和歌辞
弱体鸳鸯荐，啼妆翡翠衾。鸦鸣秋殿晓，人静禁门深。
每忆椒房宠，那堪永巷阴。日惊罗带缓，非复旧来心。
[页]卷,册....[255]20,1
第366笔
　　　　同前（岑参）　相和歌辞
君王嫌妾妒，闭妾在长门。舞袖垂新宠，愁眉结旧恩。
绿钱生履迹，红粉湿啼痕。羞被桃花笑，看春独不言。
[页]卷,册....[255]20,1
第367笔
　　　　同前（齐澣）　相和歌辞
茕茕孤思逼，寂寂长门夕。妾妒亦非深，君恩那不惜。
携琴就玉阶，调悲声未谐。将心托明月，流影入君怀。
[页]卷,册....[256]20,1
第368笔
　　　　同前（刘长卿）　相和歌辞
何事长门闭，珠帘只自垂。月移深殿早，春向后宫迟。
蕙草生闲地，梨花发旧枝。芳菲自恩幸，看却（集作著）被风吹。
[页]卷,册....[256]20,1
第369笔
　　　　同前（僧皎然）　相和歌辞
春风日日闭长门，摇荡春心自（集作似）梦魂。若遣花开只笑妾，不如桃李正无言。
[页]卷,册....[256]20,1
第370笔
　　　　同前（卢纶）　相和歌辞
空宫（集作空）古廊殿，寒月照斜晖。卧听未央曲，满箱歌舞衣。
[页]卷,册....[256]20,1
第371笔
　　　　同前（戴叔伦）　相和歌辞
自忆专房宠，曾居第一流。移恩向何（集作他）处，暂妒不容收。
夜久丝管（集作静管弦）绝，月明宫殿秋。空将旧时意，长望凤皇楼。
[页]卷,册....[256]20,1
第372笔
　　　　同前（刘驾）　相和歌辞
御泉长绕凤皇楼，只是恩波别处流。闲揲舞衣归未得，夜来砧杵六宫秋。
[页]卷,册....[256]20,1
第373笔
　　　　同前二首（高蟾）[256]　相和歌辞
天上何劳万古春，君前谁是百年人。魂销尚愧金炉烬，思起犹惭玉辇尘。
烟翠薄情攀不得，星芒浮艳采无因。可怜明镜来相向，何似恩光朝夕新。

天上凤皇休寄梦，人间鹦鹉旧堪悲。平生心绪无人识，一只金梭万丈丝。

[页]卷,册....[257]20,1
第374笔
　　　　同前（张祜）　相和歌辞
日映宫墙柳色寒，笙歌遥指碧云端。珠铅滴尽无心语，彊把花枝冷笑看。
[页]卷,册....[257]20,1
第375笔
　　　　同前二首（郑谷）　相和歌辞
间把罗衣泣凤皇，先朝曾教舞霓裳。春来却羡庭花落，得逐晴风出禁墙。

流水君恩共不回，杏花争忍扫成堆。残春未必多烟雨，泪滴闲阶长绿苔。

[页]卷,册....[257]20,1
第376笔
　　　　同前二首（刘氏媛）　相和歌辞
雨滴梧桐秋夜长，愁心和雨到昭阳。泪痕不学君恩断，拭却千行更万行。

学画蛾眉独出群，当时人道便承恩。经年不见君王面，花落黄昏空掩门。

[页]卷,册....[257]20,1
第377笔
　　　　阿娇怨（刘禹锡）　相和歌辞
望见葳蕤举翠华，试开金屋扫庭花。须臾宫女传来信，云（一作君）幸平阳公主家。
[页]卷,册....[257]20,1
第378笔
　　　　班倢妤（徐彦伯）　相和歌辞
君恩忽断绝，妾思终未央。巾栉不可见，枕席空余香。
窗暗网罗白，阶秋苔藓黄。应门寂已闭，流涕向昭阳。
[页]卷,册....[257]20,1
第379笔
　　　　同前（严识玄）　相和歌辞
贱妾如桃李，君王若岁时。秋风一已劲，摇落不胜悲。
寂寂苍苔满，沈沈绿草滋。荣（一作繁）华非此日，指辇竞何辞。
[页]卷,册....[258]20,1
第380笔
　　　　同前三首（王维）　相和歌辞
玉窗萤影度，金殿人声绝。秋夜守罗帏，孤灯耿不灭。

宫殿生秋草，君王恩幸疏。那堪闻凤吹，门外度金舆。

怪来妆阁闭，朝下不相迎。总向春园里，花间语笑声。

[页]卷,册....[258]20,1
第381笔
　　　　倢妤怨（崔湜）　相和歌辞
不分君恩断，新妆视镜中。容华尚春日，娇爱已秋风。
枕席临窗晓，帏屏向月空。年年后庭树，荣落在深宫。
[页]卷,册....[258]20,1
第382笔
　　　　同前（崔国辅）　相和歌辞
长信宫中草，年年愁处生。故侵珠履迹，不使玉阶行。
[页]卷,册....[258]20,1
第383笔
　　　　同前（张烜）　相和歌辞
贱妾裁纨扇，初摇明月姿。君王看舞席，坐起秋风时。
玉树清御路，金陈翳垂丝。昭阳无分理，愁寂任前期。
[页]卷,册....[258]20,1
第384笔
　　　　同前（刘方平）[258]　相和歌辞
夕殿别君王，宫深月似霜。人愁（集作幽）在长信，萤出向昭阳。
露裛红兰死（集作湿），秋雕碧树伤。惟当合欢扇，从此箧中藏。
[页]卷,册....[259]20,1
第385笔
　　　　同前（王沈）　相和歌辞
长信梨花暗欲栖，应门上籥草萋萋。春风吹花乱扑户，班倢（集作斑绝）车声不至啼。
[页]卷,册....[259]20,1
第386笔
　　　　同前（皇甫冉）　相和歌辞
由来咏团扇，今与值秋风。事逐时皆往，恩无日再中。
早鸿闻上苑，寒露下深宫。颜色年年谢，相如赋岂工。
[页]卷,册....[259]20,1
第387笔
　　　　同前（陆龟蒙）　相和歌辞
妾貌非倾国，君王忽然宠。南山掌上来，不及新恩重。
后宫多窈窕，日日学新声。一落君王耳，南山又须轻。
[页]卷,册....[259]20,1
第388笔
　　　　同前（翁绶）　相和歌辞
谗谤潜来起百忧，朝承恩宠暮仇雠。火烧白玉非因玷，霜翦红兰不待秋。
花落昭阳谁共辇，月明长信独登楼。繁华事逐东流水，团扇悲歌万古愁。
[页]卷,册....[259]20,1
第389笔
　　　　同前（刘氏云）　相和歌辞
君恩不可见，妾岂如秋扇。秋扇尚有时，妾身永微贱。
莫言朝花不复落，娇容几夺昭阳殿。
[页]卷,册....[259]20,1
第390笔
　　　　长信怨（王𬤇）[259]　相和歌辞
飞燕倚身轻，争人巧笑名。生君弃妾意，增妾怨君情。
日落昭阳殿，秋来长信城。寥寥金殿里，歌吹夜无声。
[页]卷,册....[260]20,1
第391笔
　　　　同前（王昌龄）　相和歌辞
金井梧桐秋叶黄，珠帘不卷夜来霜。金炉（集作熏笼）玉枕无颜色，卧听南宫（一作宫中）清漏长。

奉帚平明金殿开，暂（集作且）将团扇共（集作暂）裴回。玉颜不及寒鸦色，犹带昭阳日影来。

[页]卷,册....[260]20,1
第392笔
　　　　同前（李白）　相和歌辞
月皎昭阳殿，霜清长信宫。天行乘玉辇，飞燕与君同。
更有留情处，承恩乐未穷。谁怜团扇妾，独坐怨秋风。
[页]卷,册....[260]20,1
第393笔
　　　　蛾眉怨（王翰）　相和歌辞
君不见宜春苑中九华殿，飞阁连连直如发。白日全含朱鸟窗，流云半入苍龙阙。
宫中彩女夜无事，学凤吹箫弄清越。珠帘北卷待凉风，绣户南开向明月。
忽闻天子忆蛾眉，宝凤衔花揲两螭。传声走马开金屋，夹路鸣环上玉墀。
长乐彤庭宴华寝，三千美人曳光（集作花）锦。灯前含笑更罗衣，帐里承恩荐瑶枕。
不意君心半路回，求仙别作望仙台。仓（集作琳）琅禁闼遥相忆，紫翠岩房昼不开。
欲向人间种桃实，先从海底觅蓬莱。蓬莱可求不可上，孤舟缥缈知何往。
黄金作盘铜作茎，晴（集作青）天白露掌中擎。王母嫣然感君意，云车雨旆欲相迎。
飞廉观前空怨慕，少君何事须相误。一朝埋没茂陵田，贱妾蛾眉不重顾。
宫车晚出向南山，仙卫逶迤去不还。朝晡泣对麒麟树，树下苍苔日渐斑。
人生百年夜将半，对酒长歌莫长叹。賸（集作情）[260]知白日不可思，一死一生何足算。
[页]卷,册....[261]20,1
第394笔
　　　　玉阶怨（李白）　相和歌辞
玉阶生白露，夜久侵罗袜。却下水精帘，玲珑望秋月。
[页]卷,册....[261]20,1
第395笔
　　　　宫怨（长孙佐辅）　相和歌辞
窗前好树名玫瑰，去年花落今年开。无情春色尚识返，君心忽断何时来。
忆昔妆成候仙仗，宫琐玲珑日新上。拊心却笑西子嚬，掩鼻谁忧郑姬谤。
草染文章衣下履，花黏甲乙床前帐。三千玉貌休自夸，十二金钗独相向。
盛衰倾夺欲何如，娇爱翻悲逐佞谀。重远岂能惭沼鹄，弃前方见泣船鱼。
看笼不记熏龙脑，咏扇空曾秃鼠须。始意（一作喜）类萝新托柏，终伤如荠却甘荼。
深院（集作院深）独开还独闭，鹦鹉惊飞苔覆地。满箱旧赐前日衣，渍枕新垂夜来泪。
痕多开镜照还悲，绿髻青蛾尚未衰。莫道新缣长绝比，犹逢故剑会相追。
[页]卷,册....[261]20,1
第396笔
　　　　同前（李益）　相和歌辞
露湿晴花宫（集作春）殿香，月明歌吹在昭阳。似将海水添宫漏，共滴长门一夜长。
[页]卷,册....[261]20,1
第397笔
　　　　同前（于𣸣）　相和歌辞
妾家望江口，少年家财厚。临江起珠楼，不卖文君酒。
当年乐贞独，巢燕时为友。父兄未许人，畏妾事姑舅。
西墙邻宋玉，窥见妾眉宇。一旦及天聪，恩光生户牖。
谓言入汉宫，富贵可长久。君王纵有情，不奈陈皇后。
谁怜颊似桃，孰知腰胜柳。今日在长门，从来不如丑。
[页]卷,册....[261]20,1
第398笔
　　　　同前（柯崇）　相和歌辞
尘满金炉不炷香，黄昏独自立重廊。笙歌何处承恩宠，一一随风入上阳。

长门槐柳半萧疏，玉辇沈思恨有余。红泪旋销倾国态，黄金谁为达相如。

[页]卷,册....[262]20,1
第399笔
　　　　杂怨三首（聂夷中）　相和歌辞
生在绮罗下，岂识渔阳道。良人自戍来，夜夜梦中到。
渔阳万里远，近于中门限。中门逾有时，渔阳常在眼。

良人昨日去，明日又不还（一作明月又不圜）。别时各有泪，零落青楼前。

君泪濡罗巾，妾泪滴路尘。罗巾今在手，日得随妾身。
路尘如因飞，得上君车轮。

[页]卷,册....[262]20,1
第400笔
　　　　同前三首（孟郊）　相和歌辞
夭桃花清晨，游女红粉新。夭桃花薄暮，游女红粉故。
树有百年（一作度）花，人无一定颜。花送人老尽，人悲花自闲。

贫女镜不明，寒花日少容。暗蛩有虚织，短线无长缝。
浪水不可照，狂夫不可从。浪水多散影，狂夫多异踪。
持此一生薄，空成百（集作万）恨浓。

忆人莫至悲，至悲空自衰。寄人莫翦衣，翦衣未必归。
朝为双（一作同）蒂花，暮为四散飞。花落却绕树，游子不顾期。

[页]卷,册....[262]20,1
第401笔
　　　　子夜春歌（王翰）　相和歌辞
　　以后并清商曲，其器有钟、磬、琴、瑟、击琴、琵琶、箜篌、筑、筝
　　、节鼓、笙、笛、箫、篪、埙等十五种，为一部，唐又增吹叶而无埙
　　。长安以后，工伎寖缺，与吴音转远。开元中，刘贶以为宜取吴人，
　　使之传习，以问歌工李郎子，郎子北人，学于江都俞才生，后郎子亡
　　去，清乐之歌遂阙。
春气满林香，春游不可忘。落花吹欲尽，垂柳折还长。
桑女淮南曲，金鞍塞北装。行行小垂手，日暮渭川阳。
[页]卷,册....[263]21,1
第402笔
　　　　子夜冬歌（崔国辅）　相和歌辞
寂寥抱冬心，裁罗又褧褧。夜久频挑灯，霜寒剪刀冷。
[页]卷,册....[263]21,1
第403笔
　　　　同前（薛耀）　相和歌辞
朔风扣群木，严霜凋百草。借问月中人，安得长不老。
[页]卷,册....[263]21,1
第404笔
　　　　子夜四时歌六首（郭元振）　相和歌辞
　　　　春歌二首[263]
青楼含日光，绿池起风色。赠子同心花，殷勤此何极。

陌头杨柳枝，已被春风吹。妾心正断绝，君怀那得知。

[页]卷,册....[264]21,1
第405笔
　　　　秋歌二首
邀欢空伫立，望美频回顾。何时复采菱，江中密相遇。

辟恶茱萸囊，延年菊花酒。与子结绸缪，丹心此何有。

[页]卷,册....[264]21,1
第406笔
　　　　冬歌二首
北极严气升，南至温风谢。调丝竞短歌，拂枕怜长夜。

帷横双翡翠，被卷两鸳鸯。婉态不自得，宛转君王床。

[页]卷,册....[264]21,1
第407笔
　　　　子夜四时歌四首（李白）　相和歌辞
　　　　春歌
秦地罗敷女，采桑绿水边。素手青条上，红妆白日鲜。
蚕饥妾欲去，五马莫留连。
[页]卷,册....[264]21,1
第408笔
　　　　夏歌
镜湖三百里，菡萏发荷花。五月西施采，人看隘若邪。
回舟不待月，归去越王家。
[页]卷,册....[264]21,1
第409笔
　　　　秋歌
长安一片月，万户捣衣声。秋风吹不尽，总是玉关情。
何日平胡虏，良人罢远征。
[页]卷,册....[264]21,1
第410笔
　　　　冬歌[264]
明朝驿使发，一夜絮征袍。素手抽针冷，那堪把剪刀。
裁缝寄远道，几日到临洮。
[页]卷,册....[265]21,1
第411笔
　　　　子夜四时歌四首（陆龟蒙）　相和歌辞
　　　　春歌
山连翠羽屏，草接烟华席。望尽南飞燕，佳人断信（一作消）息。
[页]卷,册....[265]21,1
第412笔
　　　　夏歌
兰眼抬露斜，莺唇映花老。金龙倾漏尽，玉井敲冰早。
[页]卷,册....[265]21,1
第413笔
　　　　秋歌
凉汉清泬寥，衰林怨风雨。愁听络纬唱，似与羇魂语。
[页]卷,册....[265]21,1
第414笔
　　　　冬歌
南光走冷圭，北籁号空木。年年任霜霰，不减筼筜绿。
[页]卷,册....[265]21,1
第415笔
　　　　大子夜歌二首（陆龟蒙○次首本古曲辞）　相和歌辞
歌谣数百种，子夜最可怜。慷慨吐清音，明转出天然。

丝竹发歌响，假器扬清音。不知歌谣妙，声势出口心。

[页]卷,册....[265]21,1
第416笔
　　　　子夜警歌二首（陆龟蒙○次首本古曲辞）　相和歌辞
镂碗传绿酒，雕炉熏紫烟。谁知苦寒调，共作白雪弦。

恃爱如欲进，含羞出不前。朱口发艳歌，玉指弄娇弦。

[页]卷,册....[265]21,1
第417笔
　　　　丁督护歌（李白）　相和歌辞
云阳上征去，两岸饶商贾。吴牛喘月时，拖船一何苦。
水浊不可饮，壶浆半成土。一唱都（集作督）护歌，心摧泪如雨。
万人凿盘石，无由达江浒。君看石芒砀，掩泪悲千古。
[页]卷,册....[266]21,1
第418笔
　　　　团扇郎（张祜）　相和歌辞
白团扇，今来此去捐。愿得入郎手，团圆郎眼前。
[页]卷,册....[266]21,1
第419笔
　　　　同前（刘禹锡）　相和歌辞
团扇复团扇，奉君清暑殿。秋风入庭树，从此不相见。
上有乘鸾女，苍苍虫网遍。明年入怀袖，别是（一作有）机中练。
[页]卷,册....[266]21,1
第420笔
　　　　碧玉歌（李暇）　相和歌辞
碧玉上宫妓，出入千花林。珠被玳瑁床，感郎情意深。
[页]卷,册....[266]21,1
第421笔
　　　　懊恼曲（温庭筠）　相和歌辞
藕丝作线难胜针，蕊粉染黄那得深。玉白兰芳不相顾，倡（一作青）楼一笑轻千金。
莫言自古皆如此，健剑刜钟铅绕指。三秋庭绿尽迎霜，惟有荷花守红死。
西（一作庐）江小吏朱斑轮，柳缕吐芽香玉春。两股金钗已相许，不令独作空城（集作成）尘。
悠悠楚水流如马，恨紫愁红满平野。野土千年怨不平，至今烧作鸳鸯瓦。
[页]卷,册....[266]21,1
第422笔
　　　　读曲歌五首（张祜）　相和歌辞
窗中独自起，帘外独自行。愁见蜘蛛织，寻思直到明。
[266]
碓上米不舂，窗中丝罢络。看渠驾去车，定是无四角。

不见心相许，徒云脚漫勤。摘荷空摘叶，是底采莲人。

窗外山魈立，知渠脚不多。三更机底下，摸著是谁梭。

郎去摘黄瓜，郎来收赤枣。郎耕种麻地，今作西舍道。

[页]卷,册....[267]21,1
第423笔
　　　　春江花月夜二首（张子容）　相和歌辞
林花发岸口，气色动江新。此夜江中月，流光花上春。
分明石潭里，宜照浣纱人。

交甫怜瑶佩，仙妃难重期。沈沈绿江晚，惆怅碧云姿。
初逢花上月，言是弄珠时。

[页]卷,册....[267]21,1
第424笔
　　　　同前（张若虚）　相和歌辞
春江潮水连海平，海上明月共潮生。滟滟随波千万里，何处春江无月明。
江流宛转遶芳甸，月照花林皆似霰。空里流霜不觉飞，汀上白沙看不见。
江天一色无纤尘，皎皎空中孤月轮。江畔何人初见月，江月何年初照人。
人生代代无穷已，江月年年望（集作祗）相似。不知江月待何人，但见长江送流水。
白云一片去悠悠，青枫浦上不胜愁。谁家今夜扁舟子，何处相思明月楼。
可怜楼上月裴回，应照离人妆镜台。玉户帘中卷不去，捣衣砧上拂还来。
此时相望不相闻，愿逐月华流照君。鸿雁长飞光不度，鱼龙潜跃水成文。
昨夜闲潭梦落花，可怜春半不还家。江水流春去欲尽，江潭落月复西斜。
斜月沈沈藏海雾，碣石潇湘无限路。不知乘月几人归，落月摇情满江树。
[页]卷,册....[267]21,1
第425笔
　　　　同前（温庭筠）[267]　相和歌辞
玉树歌阑海云黑，花庭忽作青芜国。秦淮有水水无情，还向金陵漾春色。
杨家二世安九重，不御华芝嫌六龙。百幅锦帆风力满，连天展尽金芙蓉。
珠翠丁星复明灭，龙头劈浪哀笳发。千里涵空照水魂，万枝破鼻团香雪。
漏转霞高沧海西，颇黎枕上闻天鸡。蛮弦代雁曲如语，一醉昏昏天下迷。
四方倾动烟尘起，犹在浓香梦魂里。后主荒宫有晓莺，飞来只隔西江水。
[页]卷,册....[268]21,1
第426笔
　　　　玉树后庭花（张祜）　相和歌辞
轻车何草草，独唱后庭花。玉座谁为主，徒悲张丽华。
[页]卷,册....[268]21,1
第427笔
　　　　堂堂（温庭筠）　相和歌辞
钱塘岸上春如织，淼淼寒潮带晴色。淮南游客马连嘶，碧草迷人归不得。
风飘客意如吹烟，纤指殷勤伤雁弦。一曲堂堂红烛筵，金（集作长）鲸泻酒如飞泉。
[页]卷,册....[268]21,1
第428笔
　　　　三阁词四首（刘禹锡）　相和歌辞
贵人三阁上，日晏未梳头。不应有恨事，娇甚却成（集作生）愁。

珠箔曲琼钩，子细见扬州。北兵那得度，浪语（集作话）判悠悠。

沈香帖阁柱，金缕画门（集作阁）楣。回首降幡下，已见黍离离。

三人出眢井，一身登槛车。朱门漫临水，不可见鲈鱼。

[页]卷,册....[268]21,1
第429笔
　　　　神弦曲（李贺）　相和歌辞
西山日没东山昏，旋风吹马马踏云。画弦素管声浅繁，花裙綷縩步秋尘。
桂叶刷风桂坠子，青狸哭血寒[268]狐死。古壁彩虬金帖尾，雨工骑入秋（一作公夜骑入）潭水。
百年老鸮成木魅，笑声碧火巢中起。
[页]卷,册....[269]21,1
第430笔
　　　　神弦别曲（李贺）　相和歌辞
巫山（一作阳）小女隔云别，松花春风（一作春风松花）山上发。绿盖独穿香迳归，白马花竿前孑孑。
蜀江风澹水如罗，坠兰谁泛相经过。南山桂树为君死，云衫残（集作浅）污红脂花。
[页]卷,册....[269]21,1
第431笔
　　　　祠渔山神女歌（王维）　相和歌辞
　　　　迎神
坎坎击鼓，渔山之下。吹洞箫，望极浦。
女巫进，纷屡舞。陈瑶席，湛清酤。
风凄凄，又（集作兮）夜雨。不知神之来兮不来，使我心兮苦复苦。
[页]卷,册....[269]21,1
第432笔
　　　　送神
纷进舞兮堂前，目眷眷兮琼筵。来不言兮意不传，作暮雨兮愁空山。
悲急管兮思繁弦，神之驾兮俨欲旋。倏云收兮雨歇，山青青兮水潺湲。
[页]卷,册....[269]21,1
第433笔
　　　　相和歌辞　祠神歌（王叡）　相和歌辞
　　　　迎神
蓪草头花椰叶裙，蒲葵树下舞蛮云。引领望江遥滴酒，白苹风起水生文。
[页]卷,册....[269]21,1
第434笔
　　　　送神
枨枨山响答琵琶，酒湿青莎肉饲鸦。树叶无声神去后，纸钱灰出木绵花。
[页]卷,册....[269]21,1
第435笔
　　　　乌夜啼（杨巨源○以后并西曲歌，本出于荆郢樊邓之间，故其声节送和与吴歌亦异。）　相和歌辞
可怜杨叶复杨花，雪净烟深碧玉家。乌栖不定枝条弱，城头夜半声哑哑。
浮萍摇（集作流）荡门前水，任罥芙蓉莫堕沙。
[页]卷,册....[270]21,1
第436笔
　　　　同前（李白）　相和歌辞
黄云城边乌欲栖，归飞哑哑枝上啼。机中织锦奏川女（一作闺中织妇秦家女），碧纱如烟隔窗语。
停梭怅然忆远人，独宿孤房泪如雨（一作停梭向人问故夫，欲说辽西泪如雨）。
[页]卷,册....[270]21,1
第437笔
　　　　同前二首（顾况）　相和歌辞
玉房掣锁声翻叶，银箭添泉遶霜堞。毕逋发刺月衔城，八九雏飞其母惊。
此是天上老鸦鸣，人间老鸦无此声。摇（集有风字）杂佩，耿华烛。
良夜羽人弹此曲，东方曈曈赤日旭。

月出江林西，江林寂寂城鸦啼。昔人何处为此曲，今人何处听不足。
城寒月晓驰思深，江上青草为谁绿。

[页]卷,册....[270]21,1
第438笔
　　　　同前（李群玉）　相和歌辞
曾波隔梦渚，一望青枫林。有乌在其间，达晓自悲吟。
是时月黑天，西野烟雨深。如闻生离哭，其声痛人心。
悄悄夜正长，空山响哀音。远客不可听，坐愁华发侵。
既非蜀帝魂，恐是恒山禽。四子各分散，母声犹至今。
[页]卷,册....[270]21,1
第439笔
　　　　同前（聂夷中）　相和歌辞
众鸟各归枝，乌乌尔不栖。还应知妾恨，故向绿窗啼。
[页]卷,册....[270]21,1
第440笔
　　　　同前（白居易）[270]　相和歌辞
城上归时晚，庭前宿处危。月明无叶树，霜滑有风枝。
啼涩饥喉咽，飞低冻翅垂。画堂鹦鹉鸟，冷暖不相知。
[页]卷,册....[271]21,1
第441笔
　　　　同前（王建）　相和歌辞
庭树鸟，尔何不向别处栖。夜夜夜半当户啼，家人把烛出洞户。
惊栖失群飞落树，一飞直欲飞上天。回回不离旧栖处，未明重绕主人屋。
欲下空中黑相触，风飘雨湿亦不移，君家树头多好枝。
[页]卷,册....[271]21,1
第442笔
　　　　同前（张祜）　相和歌辞
忽忽南飞返，危弦共怨凄。暗霜移树宿，残夜遶枝啼。
咽绝声重叙，愔淫思乍迷。不妨还报喜，误使玉颜低。
[页]卷,册....[271]21,1
第443笔
　　　　鸟栖曲（李白）　相和歌辞
姑苏台上乌栖时，吴王宫里醉西施。吴歌楚舞欢未毕，青山犹（集作欲）衔半边日。
银箭金壶（一作金壶丁丁）漏水多，起看秋月坠江波。东方渐高奈乐（一作尔）何。
[页]卷,册....[271]21,1
第444笔
　　　　同前（李端）　相和歌辞
白马逐牛（集作朱）车，黄昏入狭斜。柳树乌争宿，争枝（集作宿）未得飞上屋。
东房少妇婿从军，每听乌啼知夜分。
[页]卷,册....[271]21,1
第445笔
　　　　同前（王建）　相和歌辞
章华宫人夜上楼，君王望月西山头。夜深宫殿门不锁，白露满山山叶堕。
[页]卷,册....[271]21,1
第446笔
　　　　同前（张籍）　相和歌辞
西山作宫潮满池，宫乌晓鸣茱萸枝。吴姬自唱采莲（一作采莲自唱）曲，君王昨夜舟中宿。
[页]卷,册....[272]21,1
第447笔
　　　　栖鸟曲二首（刘方平）　相和歌辞
蛾眉曼脸倾城国，鸣环动佩新相识。银汉斜临白玉堂，芙蓉行障掩灯光。

画舸双艚锦为缆，芙蓉花发莲叶暗。门前月色映横塘，感郎中夜渡潇湘。

[页]卷,册....[272]21,1
第448笔
　　　　莫愁乐（张祜）　相和歌辞
侬居石城下，郎到石城游。自郎石城出，长在石城头。
[页]卷,册....[272]21,1
第449笔
　　　　莫愁曲（李贺）　相和歌辞
草生陇阪下，鸦噪城堞头。何人此城里，城角栽石榴。
青丝系五马，黄金络双牛。白鱼驾莲船，夜作十里游。
归来无人识，暗上沈香楼。罗床倚瑶瑟，残月倾帘钩。
今日槿花落，明朝梧（集作桐）树秋。若负平生意，何名作（集作何）莫愁。
[页]卷,册....[272]21,1
第450笔
　　　　估客乐（李白）　相和歌辞
海客乘天风，将船远行役。譬如云中鸟，一去无踪迹。
[页]卷,册....[272]21,1
第451笔
　　　　同前（元稹）　相和歌辞
估客无住著，有利身即（集作则）行。出门求火伴，入户辞父兄。
父兄相教示，求利莫求名。求名有所避，求利无不营。
火伴相勒缚，卖假莫卖诚。交关少（集作但）交假，交假本生轻（集作本生得失轻）。
自兹相将去，誓死意不[272]更。一（集作亦）解市头语，便无乡里情。
𨱎石打臂钏，糯米炊项璎。归来村中卖，敲作今玉声。
村中田舍娘，贵贱不敢争。所费百钱本，已得十倍赢。
颜色转光净，饮食亦甘馨。子本频蕃息，货赂（集作贩）日兼并。
求珠驾沧海，采玉上荆衡。北买党项马，西擒吐蕃鹦。
炎洲布火浣，蜀地锦织成。越婢脂肉滑，奚僮眉眼明。
通算衣食费，不计远近程。经营（集作游）天下遍，却到长安城。
城中东西市，闻客次第迎。迎客兼说客，多财为势倾。
客心本明黠，闻语心已惊。先问十常侍，次求百公卿。
侯家与主第，点缀无不精。归来始安坐，富与王家（集作者）勍。
市卒酒肉臭，县胥家舍成。岂惟绝言语，奔走极使令。
大儿贩材木，巧识梁栋形。小儿贩盐卤，不入州县征。
一身偃市利，突若截海鲸。钩距不敢下，下则牙齿横。
生为估客乐，判尔乐一生。尔又生两子，钱刀何岁平。
[页]卷,册....[273]21,1
第452笔
　　　　贾客乐（张籍）　相和歌辞
金陵向西贾客多，船中生长乐风波。欲发移船近江口，船头祭神各浇酒。
停杯共说远行期，入蜀经蛮远（集作谁）别离。金多众中为上客，夜夜算缗眠独迟。
秋江初月猩猩语，孤帆夜发满（集作潇）湘渚。水工持楫防暗滩，直过山边及前侣。
年年逐利西复东，姓名不在县籍中。农夫税多长辛苦，弃业长为贩卖（一作宝）翁。
[页]卷,册....[273]21,1
第453笔
　　　　同前（刘禹锡）　相和歌辞
贾客无定游，所游惟利并。眩俗杂良苦，乘时知重轻。
心计析秋毫，摇钩侔悬衡。锥刀既无弃，转化日已盈。
邀福祷波神，施财游化城。妻约雕金钏，女垂贯珠缨。
高赀比封君，奇货通幸卿。趋时鸷鸟思，藏镪盘龙形。
大艑浮通川，高楼次旗亭。行止皆有乐，关梁似（一作自）无征。
农夫何为者，辛苦事寒耕。
[页]卷,册....[273]21,1
第454笔
　　　　同前（刘驾）　相和歌辞
贾客灯下起，犹言发已迟。高山有疾路，暗行终不疑。
寇盗伏其路，猛兽来相追。金玉四散去，空囊委路岐。
扬州有大宅，白骨无地归。少妇当此日，对镜弄花枝。
[页]卷,册....[274]21,1
第455笔
　　　　襄阳乐（张祜）　相和歌辞
大堤花月夜，长江春水流。东风正上信，春夜特来（一作待郎）游。
[页]卷,册....[274]21,1
第456笔
　　　　襄阳曲二首（崔国辅）　相和歌辞
蕙草娇红萼，时光舞碧鸡。城中美年少，相见白铜鞮。

少年襄阳地，来往襄阳城。城中轻薄子，知妾解秦筝。

[页]卷,册....[274]21,1
第457笔
　　　　同前（施肩吾）　相和歌辞
大堤女儿郎莫寻，三三五五结同心。清晨对镜冶（集作理）容色，意欲取郎千万金。
[页]卷,册....[274]21,1
第458笔
　　　　同前（李端）　相和歌辞
襄阳堤路长，草碧杨柳（集作柳枝）黄。谁家女儿临夜妆，红罗帐里有灯光。
雀钗翠羽动明珰，欲出不出脂粉香。同居女伴正衣裳，中庭寒月白如霜。
贾生十八称才子，空得门前一断肠。
[页]卷,册....[274]21,1
第459笔
　　　　大堤曲（张柬之）　相和歌辞
南国多佳人，莫若大堤女。玉床翠羽帐，宝袜莲花炬。
魂处自（一作在）目成，色授开心许。迢迢不可见，日暮空愁予。
[页]卷,册....[274]21,1
第460笔
　　　　同前（杨巨源）　相和歌辞
二八婵娟大堤女，开𬬻相对依江渚。待客登楼向水看，邀郎卷幔临花语。
细雨蒙蒙湿芰荷，巴东商侣挂帆多。自传芳酒涴红袖，谁调妍妆回翠蛾。
珍簟华灯夕阳后，当𬬻理瑟矜纤手。月落星微五鼓声，春风摇荡窗前柳。
岁岁逢迎沙岸间，北人多识绿云鬟。无端嫁与五陵少，离别烟波伤玉颜。
[页]卷,册....[275]21,1
第461笔
　　　　同前（李白）　相和歌辞
汉水临（一作横）襄阳，花开大堤暖。佳期大堤下，泪向南云满。
春风复无（集作无复）情，吹我梦魂散。不见眼中人，天长音信断。
[页]卷,册....[275]21,1
第462笔
　　　　同前（李贺）　相和歌辞
妾家住横塘，红纱满桂香。青云教绾头上髻，明月与作耳边珰。
莲风起，江畔春。大堤上，留北人。
郎食鲤鱼尾，妾食猩猩唇。莫指襄阳道，绿浦归帆少。
今日菖蒲花，明朝枫树老。
[页]卷,册....[275]21,1
第463笔
　　　　大堤行（孟浩然）　相和歌辞
大堤行乐处，车马相驰突。岁岁春草生，踏青二三月。
王孙挟珠弹，游女矜罗袜。携手今莫同，江花为谁发。
[页]卷,册....[275]21,1
第464笔
　　　　三洲歌（温庭筠）　相和歌辞
团圆莫作波中月，洁白莫为枝上雪。月随波动碎潾潾，雪似梅花不堪折。
李娘十六青丝发，画带双花为君结。门前有路轻离别（一作别离），惟恐归来旧香灭。
[页]卷,册....[275]21,1
第465笔
　　　　拔蒲歌（张祜○拔蒲，倚歌也，凡倚歌悉用铃鼓，无弦有吹。）　相和歌辞
拔蒲来，领郎镜湖边。郎心在何处，莫趁新莲去。
拔得无心蒲，问郎看好无。
[页]卷,册....[276]21,1
第466笔
　　　　杨叛儿（李白）　相和歌辞
君歌杨叛儿，妾劝新丰酒。何许最关人，乌啼白门柳。
乌啼隐杨花，君醉留妾家。博山炉中沈香火，双咽（集作烟）一气凌紫霞。
[页]卷,册....[276]21,1
第467笔
　　　　常林欢（温庭筠）　相和歌辞
宜城酒熟花覆桥，沙晴绿鸭鸣咬咬。秾桑绕舍麦如尾，幽轧鸣机双燕巢。
马声特特荆门道，蛮水扬光色如草。锦荐金炉梦正长，东家呃（集作咿）喔鸡鸣早。
[页]卷,册....[276]21,1
第468笔
　　　　江南弄（王勃）　相和歌辞
江南弄，巫山连楚梦。行雨行云几相送，瑶轩金谷上春时。
玉童仙女无见期，紫露香烟眇难托。清风明月遥相思，遥相思。
草徒绿，为听双飞凤凰曲。
[页]卷,册....[276]21,1
第469笔
　　　　同前（李贺）　相和歌辞
江中绿雾起凉波，天上叠𪩘红嵯峨。水风浦云生老竹，渚暝蒲帆如一幅。
鲈鱼千头酒百斛，酒中倒卧南山绿。吴歈越吟未终曲，江上团团帖寒玉。
[页]卷,册....[276]21,1
第470笔
　　　　采莲曲（崔国辅）　相和歌辞
玉溆花红（集作争）发，金塘水碧（集作乱）流。相逢畏相失，并著采莲舟。
[页]卷,册....[276]21,1
第471笔
　　　　同前（徐彦伯）　相和歌辞
妾家越水边，摇艇入江烟。既觅同心侣，复采同心莲。
折藕丝能脆，开花叶正圆。春歌弄明月，归棹落花前。
[页]卷,册....[277]21,1
第472笔
　　　　同前（李白）　相和歌辞
若耶溪边采莲女，笑隔荷花共人语。日照新妆水底明，风飘香袖（集作袂）空中举。
岸上谁家游冶郎，三三五五映垂杨。紫骝嘶入落花去，见此踟蹰空断肠。
[页]卷,册....[277]21,1
第473笔
　　　　同前（贺知章）　相和歌辞
稽山罢雾郁嵯峨，镜水无风也自波。莫言春度芳菲尽，别有中流采芰荷。
[页]卷,册....[277]21,1
第474笔
　　　　同前三首（王昌龄）　相和歌辞
吴姬越艳楚王妃，争弄莲舟水湿衣。来时浦口花迎入，采罢江头月送归。

荷叶罗裙一色裁，芙蓉向脸两边开。乱入池中看不见，闻歌始觉有人来。

越女作桂舟，还将桂为楫。湖上水渺漫，清江初（集作不）可涉。
摘取芙蓉花，莫摘芙蓉叶。将归问夫婿，颜色何如妾。

[页]卷,册....[277]21,1
第475笔
　　　　同前二首（戎昱）　相和歌辞
虽听采莲曲，讵识采莲心。漾楫爱花远，回船愁浪深。
烟生极浦色，日落半江阴。同侣怜波静，看妆堕玉簪。
[277]
涔阳女儿花满头，毵毵同泛木兰舟。春（集作秋）风日暮南湖里，争唱菱歌不肯休。

[页]卷,册....[278]21,1
第476笔
　　　　同前（储光羲）　相和歌辞
浅渚荷（集作荇）花繁，深塘（集作潭）菱叶疏。独往方自得，耻邀淇上姝。
广江无术阡，大泽（一作罗）绝方隅。浪中海童语，流下鲛人居。
春雁时隐舟，新荷（集作萍）复满湖。采采乘日暮，不思贤与愚。
[页]卷,册....[278]21,1
第477笔
　　　　同前二首（鲍溶）　相和歌辞
弄舟朅来南塘水，荷叶映身摘莲子。暑衣清（一作鲜）净鸳鸯喜，作浪舞花惊不起。
殷勤护惜纤纤指，水菱初熟多新刺。

采莲朅来水无风，莲潭如镜（集作鉴）松如龙。夏衫短袖交斜红，艳歌笑斗新芙蓉。
戏鱼住（集作往）听莲花东。

[页]卷,册....[278]21,1
第478笔
　　　　同前（张籍）　相和歌辞
秋江岸边莲子多，采莲女儿凭船歌。青房圆实齐戢戢，争前竞折荡漾（集作漾微）波。
试牵绿茎下寻藕，断处丝多刺伤手。白练束腰袖半卷，不插玉钗妆梳浅。
船中未满渡前洲，借问谁家（集作阿谁）家住远。归时共待暮潮上，自弄芙蓉还荡桨。
[页]卷,册....[278]21,1
第479笔
　　　　同前（白居易）　相和歌辞
菱叶萦波荷飐风，荷花深处小船通。逢郎欲语低头笑，碧玉搔头落水中。
[页]卷,册....[278]21,1
第480笔
　　　　同前（僧齐己）　相和歌辞
越江女，越江莲。齐菡萏，双婵娟。
嬉游向何处，采摘且同船。浩唱发容与，清波生漪涟。
时逢岛屿泊，几[278]共鸳鸯眠。襟袖既盈溢，馨香亦相传。
薄暮归去来，苎罗生碧烟。
[页]卷,册....[279]21,1
第481笔
　　　　采莲归（王勃）　相和歌辞
采莲归，绿水芙蓉衣。秋风起浪凫雁飞，桂棹兰桡下长浦。
罗裙玉腕摇轻橹，叶屿花潭极望平。江讴越吹相思苦，相思苦。
佳期不可驻，塞外征夫犹未还。江南采莲今已暮，今已暮。
摘（集作采）莲花，今渠（集作渠今）那必尽倡家。官道城南把桑叶，何如江上采莲花。
莲花复莲花，花叶何重（集作稠）叠。叶翠本羞眉，花红彊如颊。
佳人不兹期（集作在兹），怅望别离时。牵花怜共蒂，折藕爱连丝。
故情何（集作无）处所，新物徒（集作从）华滋。不惜南（集作西）津交佩解，还羞北海雁书迟。
采莲歌有节，采莲夜未歇。正逢浩荡江上风，又值徘徊江上月（集有徘徊二字）。
莲浦夜相逢，吴姬越女何丰茸。共问寒江千里外，征客关山更（集作路）几重。
[页]卷,册....[279]21,1
第482笔
　　　　采莲女（阎朝隐）　相和歌辞
采莲女，采莲舟。春日春江碧水流，莲衣承玉钏。
莲刺罥银钩，薄暮敛容歌一曲，氛氲香气满汀洲。
[页]卷,册....[279]21,1
第483笔
　　　　湖边采莲妇（李白）　相和歌辞
小姑织白纻，未解将人语。大嫂采芙蓉，溪湖千万重。
长兄行不在，莫使外人逢。愿学秋胡妇，真心比古松。
[页]卷,册....[279]21,1
第484笔
　　　　张静婉采莲曲（温庭筠）　相和歌辞
兰膏坠发红玉春，燕钗拖颈抛盘云。城西（一作边）杨柳向娇晚，门前沟水波潾潾。
麒麟公子朝天客，珮（集作珂）马珰珰度春陌。掌中无力舞衣轻，翦断鲛绡破春碧。
抱月飘烟一尺腰，麝脐龙髓怜娇饶。秋罗拂衣（集作水）[279]碎光动，露重花多香不销。
㶉𫛶胶胶（集作交交）塘水满，绿萍如（一作芒金）粟莲茎短。一夜西风送雨来，粉痕零落愁红浅。
船头折藕丝暗牵，藕根莲子相留连。郎心似月月易（一作未）缺，十五十六清光圆。
[页]卷,册....[280]21,1
第485笔
　　　　凤笙曲（沈佺期）　相和歌辞
忆昔王子晋，凤笙游云空。挥手弄白日，安能恋青宫。
岂无婵娟子，结念罗帐（集作帏）中。怜寿不贵色，身世两无穷。
[页]卷,册....[280]21,1
第486笔
　　　　凤吹笙曲（李白）　相和歌辞
仙人十五爱吹笙，学得昆丘彩凤鸣。始闻炼气餐金液，复道朝天赴玉京。
玉京迢迢几千里，凤笙去去无边（集作穷）已。欲叹离声发绛唇，更嗟别调流纤指。
此时惜别讵堪闻，此地相看未忍分。重吟真曲和清吹，却奏仙歌响绿云。
绿云紫气向函关，访道应寻缑氏山。莫学吹笙王子晋，一遇浮丘断不还。
[页]卷,册....[280]21,1
第487笔
　　　　采菱曲（储光羲）　相和歌辞
浊水菱叶肥，清水菱叶鲜。义不游浊水，志士多苦言。
潮没具区薮，潦深云梦田。朝随北风去，暮逐南风还。
浦口多渔家，相与邀我船。饭稻以终日，羹莼将永年。
方冬水物穷，又欲休山樊。尽室相随从，所贵无忧患。
[页]卷,册....[280]21,1
第488笔
　　　　采菱行（刘禹锡）　相和歌辞
白马湖平秋日光，紫菱如锦彩鸾（一作鸯）翔。荡舟游女满中央，采菱不顾马上郎。
争多逐胜纷相向，时转兰桡破轻浪。长鬟弱袂动（集作披）参差，钗影钏文浮荡漾。
笑语哇咬顾晚晖，蓼花绿（集作缘）岸扣舷归。归来共到[280]市桥步，野蔓系船萍满衣。
家家竹楼临广陌，下有连樯多估客。携觞荐芰夜经过，醉踏大堤相应歌。
屈平祠下沅江水，月照寒波白烟起。一曲南音此地闻，长安北望三千里。
[页]卷,册....[280]21,1
第489笔
　　　　阳春歌（李白）　相和歌辞
长安白日照春空，绿杨结烟桑（集作垂）褭风。披香殿前花始红，流芳发色绣户中。
绣户中，相经过。飞燕皇后轻身舞，紫宫夫人绝世歌。
圣君三万六千日，岁岁年年奈乐何。
[页]卷,册....[281]21,1
第490笔
　　　　阳春曲（温庭筠）　相和歌辞
云母空窗晓烟薄，香昏龙气凝辉阁。霏霏雾雨杏花天，帘外春威著罗幕。
曲栏伏槛金麒麟，沙苑芳郊连翠茵。厩马何能啮芳草，路人不敢随流尘。
[页]卷,册....[281]21,1
第491笔
　　　　同前（庄南杰）　相和歌辞
紫锦红囊香满风，金鸾玉轼摇丁冬。沙鸥白羽翦晴碧，野桃红艳烧春空。
芳草绵延锁平地，垄蝶双双舞幽翠。凤叫龙吟白日长，落花声底仙娥醉。
[页]卷,册....[281]21,1
第492笔
　　　　同前（僧贯休）　相和歌辞
为口莫学阮嗣宗，不言是非非至公。为手须似朱云辈，折槛英风至今在。
男儿结发事君亲，须𢽾前贤多慷慨。历数雍熙房与杜，魏公姚公宋开府。
尽向天上仙宫闲处坐，何不却辞上帝下下土，忍见苍生苦苦苦。
[页]卷,册....[281]21,1
第493笔
　　　　朝云引（郎大家宋氏）[281]　相和歌辞
巴西巫峡指巴东，朝云触石上朝空。巫山巫峡高何已，行雨行云一时起。
一时起，三春暮。若言来，且就阳台路。
[页]卷,册....[282]21,1
第494笔
　　　　上云乐（李白）　相和歌辞
金天之西，白日所没。康老胡雏，生彼月窟。
巉岩仪容，〔戌〕（戍）削风骨。碧玉炅炅双目瞳，黄金拳拳两鬓红。
华盖垂下睫，嵩岳临上唇。不睹谲诡貌，岂知造化神。
大道是文康之严父，元气乃文康之老亲。抚顶弄盘古，推车转天轮。
云见日月初生时，铸冶火精与水银。阳乌未出谷，顾兔半藏身。
女娲戏黄土，团作愚下人。散在六合间，蒙蒙如沙尘。
生死了不尽，谁明此胡是仙真。西海栽若木，东溟植扶桑。
别来几多时，枝叶万里长。中国有七圣，半路颓鸿荒。
陛下应运起，龙飞入咸阳。赤眉立盆子，白水兴汉光。
叱咤四海动，洪涛为簸扬。举足蹋紫微，天关自开张。
老胡感至德，东来进仙倡。五色师子，九苞凤凰。
是老胡鸡犬，鸣舞飞帝乡。淋漓飒沓，进退成行。
能胡歌，献汉酒。跪双膝，并（集作立）两肘。
散花指天举素手，拜龙颜。献圣寿，北斗戾，
南山摧，天子九九八十一〔万〕岁。长倾万岁（一作年）杯。
[页]卷,册....[282]21,1
第495笔
　　　　同前（李贺）　相和歌辞
飞香走红满天春，花龙盘盘上紫云。三千宫女列金屋，五十弦瑟海上闻。
大江（集作天河）碎碎银沙路，嬴女机中断烟素。断烟素，缝舞衣（集作衣缕），
八月一日君前舞。
[页]卷,册....[282]21,1
第496笔
　　　　凤台曲（王无竞）　相和歌辞
凤台何逶迤，嬴女管参差。一旦彩云至，身去无还期。
遗曲此台上，世人多学吹。一吹一落泪，至今怜玉[282]姿。
[页]卷,册....[283]21,1
第497笔
　　　　同前（李白）　相和歌辞
尝闻秦帝女，传得凤凰声。是日逢仙子，当时别有情。
人吹彩箫去，天借绿云迎。曲在身不返，空余弄玉名。
[页]卷,册....[283]21,1
第498笔
　　　　凤凰曲（李白）　相和歌辞
嬴女吹玉箫，吟弄天上春。青鸾不独去，更有携手人。
影灭彩云断，遗声落西秦。
[页]卷,册....[283]21,1
第499笔
　　　　君道曲（李白○白自云：梁之雅歌有五篇，今作一章，按梁雅歌无君道曲，疑应王受图曲是也。）　相和歌辞
大君若天覆，广运无不至。轩后爪牙常先太山稽，如心之使臂。
小白鸿翼于夷吾，刘葛鱼水本无二。土扶（集作校）可成墙，积德为厚地。
[页]卷,册....[283]21,1
第500笔
　　　　舞曲歌辞
　　自汉以后，乐舞寖盛，有雅舞，有杂舞。雅舞用之郊庙朝飨，杂舞用
　　之宴会。前世乐饮酒酣，必自起舞，汉武帝乐饮，长沙定王起舞是也
　　。自是已后，尤重以舞相属，相属者，代起舞，犹世饮酒以杯相属也
　　。灌夫起舞以属田蚡，晋谢安舞以属桓嗣是也。
第501笔
　　　　吴俞儿舞歌（陆龟蒙）　舞曲歌辞
　　此后并杂舞歌辞，杂舞者，公莫、巴渝、槃舞、鞞舞、铎舞、拂舞、
　　白纻之类是也。始皆出自方俗，后寖陈于殿庭，虽非正乐，亦皆前代
　　旧声。太宗贞观中，始造䜩乐，其后又分为立坐二部，堂下立奏，谓
　　之立部伎。堂上坐奏，谓之坐部伎。武后、中宗之世，大增造立坐部
　　伎诸舞，随亦寝废。开元中，又有凉州、绿腰、苏合香、屈柘枝、团
　　乱旋、回波乐、兰陵王、春莺啭、半社渠、〔借〕（偕）席、乌夜啼
　　之属，谓之软舞。大祁阿连、剑器、胡旋、胡腾、阿辽、柘枝、黄麞
　　、拂菻、大渭州、达摩支之属，谓之健舞。文宗时，教坊又进霓裳羽
　　衣舞，女三百人，凡此皆杂舞也。
　　　　剑俞
枝月喉，櫂霜脊。北斗离离在寒碧，龙魂清。
虎尾白，秋照海心同一色。纛影咤沙干影侧，神豪发直。
四睨之人股佶栗，欲定不定定不得。舂牍残，儿且止。
狄胡有胆大如山，怖亦死。
[页]卷,册....[284]22,1
第502笔
　　　　矛俞
手盘风，头背分。电光战扇，欲刺敲心留半线。
缠肩绕脰，𧞔合眩旋。卓植赴列，夺避中节。
前冲函礼穴，[284]上指孛彗灭。与君一用来有截。
[页]卷,册....[285]22,1
第503笔
　　　　弩俞
牛来开弦，人为置镞。捩机关，迸山谷。
鹿骇涩，隼击迟。析毫中睫，洞腋分龟。
达坚垒，残雄师。可以冠猛乐壮曲，抑扬蹈厉，
有裂犀兕之气者非公与。
[页]卷,册....[285]22,1
第504笔
　　　　东海有勇妇（李白○魏鼙舞五曲，李白作此篇，以代关中有贤女。）　舞曲歌辞
梁山感杞妻，恸哭为之倾。金石忽暂开，都由激深情。
东海有勇妇，何惭苏子卿。学剑越处子，超腾（集作然）若流星。
捐躯报夫雠，万死不顾生。白刃耀素雪，苍天感精诚。
十步两躩跃，三呼一交兵。斩首掉国门，蹴踏五藏行。
割此伉俪愤，粲然大义明。北海李使君，飞章奏天庭。
舍罪警风俗，流芳播沧瀛。志（集作名）在列女籍，竹帛已光荣。
淳于免诏狱，汉主为缇萦。津妾一櫂歌，脱父于严刑。
十子若不肖，不如一女英。豫让斩空衣，有心竟无成。
要离杀庆忌，壮夫素所（集作所素）轻。妻子亦何辜，焚之买虚名。
岂如东海妇，事立独扬名。
[页]卷,册....[285]22,1
第505笔
　　　　章和二年中（李贺○鼙舞曲）　舞曲歌辞
云萧索，风拂拂（一作正云萧索，田风拂拂）。麦芒如篲黍和粟，关中父老百领襦。
关东吏人乏诟租，健犊春耕土膏黑。菖蒲丛丛沿水脉，殷勤为我下田鉏。
百钱携赏（集作偿）丝桐客，游春漫光坞花白。野林散香神降席，拜神得寿献天子，
七星贯断姮娥死。
[页]卷,册....[285]22,1
第506笔
　　　　公莫舞歌（李贺○巾舞曲）[285]　舞曲歌辞
方花古（一作石）础排九楹，刺豹淋血盛银甖。华（一作军）筵鼓吹无桐竹，长刀直立割鸣筝。
横楣麤锦生红纬，日炙锦嫣王未醉。腰下三看宝玦光，项庄掉箾拦前起。
材官小臣公莫舞，座上真人赤龙子。芒砀云瑞抱天回，咸阳王气清如水。
铁枢铁楗重束关，大旗五丈撞双环。汉王今日须秦印，绝膑刳肠臣不论。
[页]卷,册....[286]22,1
第507笔
　　　　拂舞辞（李白）　舞曲歌辞
吴娥声绝天，空云闲裴回。门外满车马，亦须生绿苔。
尊有鸟程酒，劝君千万寿。全胜汉武锦楼上，晓望晴寒饮花露。
东方日不破，天光无老时。丹成作蛇乘白雾，千年重化玉井龟。
从蛇作龟二千载（一作玉井龟二千载），吴堤绿草年年在。背有八卦称神仙，邪鳞顽甲滑腥涎。
[页]卷,册....[286]22,1
第508笔
　　　　白鸠辞（李白○鞞铎巾拂四舞，梁并夷则格，钟磬鸠拂和。故白拟之，为夷则格上白鸠拂舞辞。）　舞曲歌辞
铿鸣钟，考朗鼓。歌白鸠，引拂舞。
白鸠之白谁与邻，霜衣雪襟诚可珍。含哺七子能平均，食不咽。
性安驯，首农政。鸣阳春，天子刻玉杖。
镂形赐耆人，白鹭亦（集作之）白非纯真。外洁其色心匪仁，阙五德。
无司晨，胡为啄我葭下之紫鳞。鹰鹯雕鹗，贪而好杀。
凤皇虽大圣，不愿以为臣。
[页]卷,册....[286]22,1
第509笔
　　　　独漉篇（李白○拂舞曲）　舞曲歌辞
独漉水中泥，水浊不见月。不见月尚可，水深行人没。
越鸟从南来，胡鹰亦北度。我欲弯弓向天射，惜其中道失归路。
落叶别树，飘零随风。客无所托，悲与此同。
罗帷舒卷，似有人开。明月直入，无心可猜。
雄剑挂壁，时时龙鸣。不断犀象，绣涩苔生。
国耻未雪，何由成名。神鹰梦泽，不顾鸱鸢。
为君一击，搏鹏（集作鹏搏）九天。
[页]卷,册....[286]22,1
第510笔
　　　　独漉歌（王建）　舞曲歌辞
独独漉漉，鼠食猫肉。乌日中，鹤露宿。
黄河水直人心曲。
[页]卷,册....[287]22,1
第511笔
　　　　白纻辞二首（崔国辅○白纻，吴舞也。）　舞曲歌辞
洛阳梨花落如霰，河阳桃叶生复齐。坐恐（集作惜）玉楼春欲尽，红绵（一作锦）粉絮裛妆啼。

董贤女弟在椒风，窈窕繁华贯后宫。璧带金釭皆翡翠，一朝零落变成空。

[页]卷,册....[287]22,1
第512笔
　　　　同前二首（杨衡）　舞曲歌辞
玉缨翠珮杂轻罗，香汗微渍朱颜酡。为君起唱白纻歌，清声褭云思繁（集作繁思）多。
凝笳哀琴（一作瑟）时相和，金壶半倾芳夜促。梁尘霏霏暗红烛，令君安坐听终曲，
坠叶飘花难再复。

蹑珠履，步琼筵。轻身起舞红烛前，芳姿艳态妖且妍。
回眸转袖暗催弦，凉风萧萧流（集作漏）水急。月华泛艳红莲湿，牵裙揽带翻成泣。

[页]卷,册....[287]22,1
第513笔
　　　　同前（李白）　舞曲歌辞
扬清歌（一作音），发皓齿。北方佳人东邻子，且吟白纻停渌水。
长袖拂面为君起，寒云夜卷霜海空。胡风吹天飘塞鸿，玉颜满堂乐未终。
馆娃日落歌吹蒙。

月寒江清夜沈沈，美人一笑千黄金。垂罗舞縠扬哀音，郢中白雪且莫吟。
子夜吴歌动君心，动君心。冀君赏，愿作天池双鸯鸯。
一朝飞去青云上。

吴刀翦彩（一作绮）缝舞衣，明妆丽服夺春辉。扬眉转袖若雪飞，倾城独立世所稀。
激楚结风醉忘归，高堂月[287]落烛已微。玉钗挂缨君莫违。

[页]卷,册....[288]22,1
第514笔
　　　　白纻歌二首（王建）　舞曲歌辞
天河漫漫北斗粲，宫中乌啼知夜半。新缝白纻舞衣成，来迟邀得吴王迎。
低鬟转面掩双袖，玉钗浮动秋风生。酒多夜长夜未晓，月明灯光两相照。
后庭歌声更窈窕。

馆娃宫中春日暮，荔枝木瓜花满树。城头乌栖休击鼓，青娥弹瑟白纻舞。
夜天煄煄不见星，宫中火照西江明。美人醉起舞次第，堕钗遗佩满中庭。
此时但愿可君意，回昼为宵亦不寐。年年奉君君莫弃。

[页]卷,册....[288]22,1
第515笔
　　　　同前（张籍）　舞曲歌辞
皎皎白纻白且鲜，将作春衫（集作衣）称少年。裁缝长短不能定，自持刀尺向姑前。
复恐兰膏污纤指，常遣傍人收堕珥。衣裳著时寒食下，还把玉鞭鞭白马。
[页]卷,册....[288]22,1
第516笔
　　　　同前（柳宗元）　舞曲歌辞
翠帷双卷出倾城，龙剑破匣霜明月。朱唇掩抑悄无声，金簧玉磬宫中生。
下沈秋水激太清，天高地迥凝日晶。羽觞荡漾何事倾。
[页]卷,册....[288]22,1
第517笔
　　　　冬白纻歌（元稹○四时白纻舞曲）　舞曲歌辞
吴宫夜长宫漏款，帘幕四垂灯焰暖。西施自舞王自管，雪纻翻翻鹤翎散。
促节牵繁舞腰懒，舞腰懒。王罢饮，盖覆西施凤花锦。
身作匡床臂为枕，朝佩𪭢𪭢（集作玉）王晏寝。酒（集作寝）醒阍报门无事，子胥死后言为讳。
近王之臣谕王意，共笑越王穷惴惴，夜夜抱冰寒不睡。
[页]卷,册....[288]22,1
第518笔
　　　　霓裳辞十首（王建）　舞曲歌辞
　　一曰霓裳羽衣曲，罗公远多秘术，尝与明皇至月宫，仙女数百，皆素
　　练霓衣，舞于广庭，问其曲，曰霓裳羽衣。帝晓音律，因默记其音调
　　，及归，但记其半，会西凉府节度杨敬述进婆罗门曲，声调相符，遂
　　以月中所闻为散序，敬述所进为曲，而名霓裳羽衣。按王建辞云：弟
　　子部中留一色，听风听水作霓裳。刘禹锡诗云：三乡陌上望仙山，归
　　作霓裳羽衣曲，然则非月中所闻矣。
弟子部中留一色，听风听水作霓裳。散声未足重来授，直到床前见上皇。

中管五弦初半曲，遥教合上隔帘听。一声声向天头落，效得仙人夜唱经。

自直梨园得出稀，更番上曲不教归。一时跪拜霓裳彻，立地阶前赐紫衣。

旋翻新谱声初足，除却梨园未教人。宣与书家分手写，中官走马赐功臣。

伴教霓裳有贵妃，从初直到曲成时。日长耳里闻声熟，拍数分毫错总知。

弦索𪭢𪭢隔彩云，五更初发一山（一作满宫）闻。武皇自送西王母，新换霓裳月色裙。

敕赐宫人澡浴回，遥看美女院门开。一山星月霓裳动，好字先从殿里来。

传呼法部按霓裳，新得承恩别作行。应是（一作日晚）贵妃楼上看，内人舁下彩罗箱。

朝元阁上山风（一作风初）起，夜听霓裳玉露寒。宫女月中更替立，黄金梯滑并行难。

知向（一作在）华清年月满，山头山底种长生。去时留下霓裳曲，总（一作半）是离宫别馆声。

[页]卷,册....[289]22,1
第519笔
　　　　柘枝词（失撰人名）[289]　舞曲歌辞
　　健舞曲有羽调柘枝，软舞曲有商调屈柘枝。此舞因曲为名，用二女童
　　，帽施金铃，抃转有声，其来也。于二莲花中藏，花坼而后见，对舞
　　相占，实舞中雅妙者也。
将军奉命即须行，塞外领彊兵。闻道烽烟动，腰间宝剑匣中鸣。
[页]卷,册....[290]22,1
第520笔
　　　　同前三首（薛能）　舞曲歌辞
同营三十万，震鼓伐西羌。战血黏秋草，征尘搅夕阳。
归来人不识，帝里独戎装。

悬军征拓羯，内地隔萧关。日色昆仑上，风声朔漠间。
何当千万骑，飒飒贰师还。

意气成功日，春风起絮天。楼台新邸第，歌舞小婵娟。
急破催摇曳，罗衫半脱肩。

[页]卷,册....[290]22,1
第521笔
　　　　屈柘词（温庭筠）　舞曲歌辞
杨柳萦桥绿，玫瑰拂地红。绣衫金騕褭，花髻玉珑璁。
宿雨香潜润，春流水暗通。画楼初梦断，晴（一作晓）日照湘风。
[页]卷,册....[290]22,1
第522笔
　　　　琴曲歌辞
　　古琴曲有五曲、九引、十二操，自是已后，作者相继。
　　　　白雪歌（僧贯休○唐书乐志曰：白雪，周曲也。）　琴曲歌辞
列鼎佩金章，泪眼看风枝。却思食藜藿，身作屠沽儿。
负米无远近，所希升斗归。为人无贵贱，莫学鸡狗肥。
斯言如不忘，别更无光辉。斯言如或忘，即安用人为。
[页]卷,册....[291]23,1
第523笔
　　　　湘妃（刘长卿）　琴曲歌辞
帝子不可见，秋风来暮思。婵娟湘江月，千载空蛾眉。
[页]卷,册....[291]23,1
第524笔
　　　　同前（李贺）　琴曲歌辞
筠竹千年老不死，长伴秦（一作神）娥盖湘水。蛮娘吟弄满寒空，九山静绿泪花红。
离鸾别凤烟梧中，巫云蜀雨遥相通。幽愁秋气上青枫，凉夜波间吟古龙。
[页]卷,册....[291]23,1
第525笔
　　　　湘妃怨（孟郊）　琴曲歌辞
南巡竟不返，帝子（一作二妃）怨逾积。万里丧蛾眉，潇湘水空碧。
冥冥荒山下，古庙收贞魄。乔木深青春，清光满瑶席。
搴芳徒有荐，灵意殊脉脉。玉佩不可亲，裴回烟波夕。
[页]卷,册....[291]23,1
第526笔
　　　　同前（陈羽）[291]　琴曲歌辞
二妃怨处云沈沈，二妃哭处湘水深。商人酒滴庙前草，萧飒（集作索）风生斑竹林。
[页]卷,册....[292]23,1
第527笔
　　　　湘妃列女操（鲍溶）　琴曲歌辞
有虞夫人哭虞后，淑女何事又伤离。竹上泪迹生不尽，寄哀云和五十丝。
云和经奏钧天曲，乍听宝琴遥嗣续。三湘测测流急绿，秋夜露寒蜀帝飞。
枫林月斜楚臣宿，更疑川宫日黄昏。暗携女手殷勤言，环佩玲珑有无间。
终疑既远双悄悄，苍梧旧云岂难召。老猿心寒不可啸，目眄眄兮意蹉跎。
魂腾腾兮惊秋波，曲一尽兮忆再奏，众弦不声且如何。
[页]卷,册....[292]23,1
第528笔
　　　　湘夫人（邹绍先）　琴曲歌辞
枫叶下秋渚，二妃愁渡湘。疑山空杳蔼，何处望君王。
日落水云里，油油（集作悠悠）心自伤。
[页]卷,册....[292]23,1
第529笔
　　　　同前（李颀）　琴曲歌辞
九嶷日已暮，三湘云复愁。窅蔼罗袂色，潺湲江水流。
佳期来北渚，捐玦（集作珮）在芳洲。
[页]卷,册....[292]23,1
第530笔
　　　　同前（郎士元）　琴曲歌辞
娥眉对湘水，遥哭苍梧间（集作山）。万乘既已殁，孤舟谁忍还。
至今楚山上，犹有泪痕斑。南有涔阳路，渺渺多新愁。
昔神降回（集作桂酒神降）时，风波（集作回风）江上秋。彩云忽无处，碧水空安流（南有涔阳路以下，集另作一首）。
[页]卷,册....[292]23,1
第531笔
　　　　霹雳引（沈佺期）　琴曲歌辞
岁七月，火伏而金生。客有鼓瑟于门者，秦霹雳之商声。
始戛羽以𬴃砉，终扣宫而砰駖。电耀耀兮龙跃，雷阗阗兮雨冥。
气呜唅以会雅，态欻翕以横生。有如驱千旗，制五兵。
截荒虺，斮长鲸。孰与广陵比，意别鹤[292]俦精而已。
俾我雄子魄动，毅夫发立。怀恩不浅，武义双辑。
视胡若芥，翦羯如拾。岂徒慨慷中筵，备群娱之翕习哉。
[页]卷,册....[293]23,1
第532笔
　　　　拘幽操（韩愈○一曰文王哀羑里，文王拘于羑里而作。）　琴曲歌辞
目揜揜（集作窈窈）兮其凝其盲，耳肃肃兮听不闻声。朝不日出兮夜不见月与星，有知无知兮为死为生。
呜呼，臣罪当诛兮天王圣明。
[页]卷,册....[293]23,1
第533笔
　　　　越裳操（韩愈○越裳献白雉，周公作。）　琴曲歌辞
雨之施，物以孳。我何意于彼为，自周之先。
其艰其勤，以有疆宇。私我后人，我祖在上。
四方在下，厥临孔威。敢戏以侮，孰荒于门。
孰治于田，四海既均，越裳是臣。
[页]卷,册....[293]23,1
第534笔
　　　　岐山操（韩愈○序云：周公为太王作。）　琴曲歌辞
我家于豳，自我先公。伊我承绪（集作序），敢有不同。
今狄之人，将土我疆。民为我战，谁使死伤。
彼岐有岨，我往独处。人莫（一作莫尔）余追，无思我悲。
[页]卷,册....[293]23,1
第535笔
　　　　履霜操（韩愈○序云：尹吉甫子伯奇无罪，为后母谗而见逐，自伤作。）　琴曲歌辞
父兮儿寒，母兮儿饥。儿罪当笞，逐儿何为。
儿在中野，以宿以处。四无人声，谁与儿语。
儿寒何衣，儿饥何食。儿行于野，履霜以足。
母生众儿，有母怜之。独无母怜，儿宁不悲。
[页]卷,册....[293]23,1
第536笔
　　　　雉朝飞操（李白○雉朝飞者，犊沐子七十无妻，出薪于野，见雉雄雌相随而飞，感之而作。）　琴曲歌辞
麦陇青青三月时，白雉朝飞挟两雌。锦衣绮翼何离褷，犊牧采薪感之悲。
春天和，白日暖。啄食饮泉勇气[293]满，争雄斗死绣颈断。
雉子班奏急管弦，心倾美酒（集作倾心酒美）尽玉碗。枯杨枯杨尔生荑（集作稊），我独七十而孤栖。
弹弦写恨意不尽，瞑目归黄泥。
[页]卷,册....[294]23,1
第537笔
　　　　同前（韩愈）　琴曲歌辞
雉之飞，于朝日。群雌孤雄，意气横出。
当东而西，当啄而飞。随飞随啄，群雌粥粥。
嗟我虽人，曾不如彼雉鸡。生身七十年，无一妾与妃。
[页]卷,册....[294]23,1
第538笔
　　　　同前（张祜）　琴曲歌辞
朝阳陇东泛暖景，双啄双飞双顾影。朱冠锦襦聊日整，漠漠雾中如衣褧。
伤心卢女弦，七十老翁长独眠。雄飞在草雌在田，衷肠结愤气呵天。
圣人在上心不偏，翁得女妻甚可怜。
[页]卷,册....[294]23,1
第539笔
　　　　思归引（张祜○一曰离拘操，卫女于深宫思归不得而作。）　琴曲歌辞
重重作闺清旦𫔎，两耳深声长不彻。深宫坐愁百年身，一片玉中生愤血。
焦桐罢弹（集作弹罢）丝自绝，漠漠暗魂愁夜月。故乡不归谁共穴，石上作蒲蒲九节。
[页]卷,册....[294]23,1
第540笔
　　　　猗兰操（韩愈○一曰幽兰操，孔子伤不逢时作。）　琴曲歌辞
兰之猗猗，扬扬其香。不采而佩，于兰何伤。
今天之旋，其曷为然。我行四方，以日以年。
雪霜贸贸，荠麦之茂。子如不伤，我不尔觏。
荠麦之茂，荠麦之有。君子之伤，君子之守。
[页]卷,册....[294]23,1
第541笔
　　　　幽兰（崔涂）　琴曲歌辞
幽植众能（集作春风）知，贞芳只暗持。自无君子佩，未是国香衰。
白露沾长早，青春（集作春风）每到迟。不知当路[294]草，芳馥欲何为。
[页]卷,册....[295]23,1
第542笔
　　　　将归操（韩愈○一曰聊操，孔子之赵，闻杀鸣犊作。）　琴曲歌辞
秋之水兮其色幽幽，我将济兮不得其由。涉其浅兮石啮我足，乘其深兮龙入我舟。
我济而悔兮将安归尤，归乎归乎，无与石斗兮无应龙求。
[页]卷,册....[295]23,1
第543笔
　　　　龟山操（韩愈○序云：孔子以季桓子受齐女乐，谏不从，望龟山而作。）　琴曲歌辞
龟之气兮不能云（一作为）雨，龟之蘖兮不中梁柱。龟之大兮祗以奄鲁，知将隳兮哀莫余伍。
周公有鬼兮嗟余归辅。
[页]卷,册....[295]23,1
第544笔
　　　　残形操（韩愈○序云：曾子梦见一狸不见其首作。）　琴曲歌辞
有兽维狸兮我梦得之，其身孔明兮而头不知。吉凶何为兮觉坐而思，巫咸上天兮识者其谁。
[页]卷,册....[295]23,1
第545笔
　　　　双燕离（李白○河间新歌）　琴曲歌辞
双燕复双燕，双飞令人羡。玉楼珠阁不独栖，金窗绣户长相见。
柏梁失火去，因入吴王宫。吴宫又焚荡，雏尽巢亦空。
憔悴一身在，孀雌忆故雄。双飞难再得，伤我寸心中。
[页]卷,册....[295]23,1
第546笔
　　　　列女操（孟郊○列女引：楚樊姬作。）　琴曲歌辞
梧桐相待老，鸳鸯会双死。贞妇贵徇夫，舍生亦如此。
波澜誓不起，妾心井中水。
[页]卷,册....[295]23,1
第547笔
　　　　别鹄操（韩愈○一曰别鹤操，商陵穆子娶妻五年无子，父母欲其改娶，其妻闻之，中夜悲啸，穆子感之而作。）　琴曲歌辞
雄鹄衔枝来，雌鹄啄泥归。巢成不生子，大义当乖离。
江汉水之大，鹄身鸟之微。更无相逢日，安（集作且）可[295]（集有绕树二字）相随飞。
[页]卷,册....[296]23,1
第548笔
　　　　别鹤（杨巨源）　琴曲歌辞
海鹤一为别，高程方杳然。影摇江海（集作汉）路，思结潇湘天。
皎然仰白日，真姿栖紫烟。含情九霄际，顾侣五云前。
遐心属清都，凄响激朱弦。超摇间云雨，迢递各山川。
东南信多水，会合当有年。雄（集作雌）飞戾冥寞，此意何由传。
[页]卷,册....[296]23,1
第549笔
　　　　同前（王建）　琴曲歌辞
主人一去池水绝，池鹤散飞不相别。青天漫漫碧海（集作水）重，知向何山风雪中。
万里虽然音影在，向心终是死生同。池边巢破松树死，树头年年乌生子。
[页]卷,册....[296]23,1
第550笔
　　　　同前（张籍）　琴曲歌辞
双鹤出云谿，分飞各自迷。空巢在松杪（集作顶），折羽落江泥。
寻水终不饮，逢林亦未栖。别离应易老，万里两（集作雨）凄凄。
[页]卷,册....[296]23,1
第551笔
　　　　同前（杜牧）　琴曲歌辞
分飞共所从，六翮势摧（集作催）风。声断碧云外，影孤明月中。
青田归路远，月（集作丹）桂旧巢空。矫翼知何处，天涯不可穷。
[页]卷,册....[296]23,1
第552笔
　　　　走马引（李贺○一曰天马引，樗里牧恭为父报怨杀人，逃入沂泽中作。）　琴曲歌辞
我有辞乡剑，玉锋堪截云。襄阳（一作长安）走马客，意气自生春。
朝嫌剑光（集作花）静，暮嫌剑花（集作光）冷。能持[296]剑向人，不解持照身（一作解持照身影）。
[页]卷,册....[297]23,1
第553笔
　　　　昭君怨（白居易）　琴曲歌辞
明妃风貌醉娉婷，合在椒房应四星。只得当年备宫掖，何曾专夜奉帏屏。
见疏从道迷图画，知屈那教配虏庭。自是君恩薄如纸，不须一向恨丹青。
[页]卷,册....[297]23,1
第554笔
　　　　同前二首（张祜）　琴曲歌辞
万里边城远，千山行路难。举头惟见月（集作日），何处是长安。

汉庭无大议，戎虏几先和。莫羡倾城色，昭君恨最多。

[页]卷,册....[297]23,1
第555笔
　　　　同前（梁氏琼）　琴曲歌辞
自古无（集作有）和亲，贻灾到妾身。胡（集作朔）风嘶去马，汉月吊（集作出）行轮。
衣薄狼山雪，妆成虏塞春。回看父母国，生死毕胡尘。
[页]卷,册....[297]23,1
第556笔
　　　　明妃怨（杨凌）　琴曲歌辞
汉国明妃去不还，马驼弦管向阴山。匣中纵有菱花镜，羞对单于照旧颜。
[页]卷,册....[297]23,1
第557笔
　　　　蔡氏五弄（五弄，游春、渌水、幽居、坐愁、秋思。并宫调，蔡邕所作也。）
　　　　游春曲二首（王涯）　琴曲歌辞
万树江边杏，新开一夜风。满园深浅色，照在绿波中。

上苑何穷树，花开次第新。香车与丝骑，风静亦生尘。

[页]卷,册....[297]23,1
第558笔
　　　　游春辞二首（王涯）　琴曲歌辞
曲江丝柳变烟条，寒骨（集作谷）冰随暖气销。才见春光生绮陌，已闻清乐动云韶。

经过柳陌与桃蹊，寻逐风光著处迷。鸟度时时冲絮起，花繁衮衮压枝低。

[页]卷,册....[298]23,1
第559笔
　　　　同前三首（令狐楚）　琴曲歌辞
晚游临碧殿，日上望春亭。芳树罗仙仗，晴山展翠屏。

一夜好风吹，新花一万枝。风前调玉管，花下簇金羁。

阊阖春风起，蓬莱雪水消。相将折杨柳，争取最长条。

[页]卷,册....[298]23,1
第560笔
　　　　渌水曲（李白）　琴曲歌辞
渌水明秋月，南湖采白苹。荷花娇欲语，愁杀荡舟人。
[页]卷,册....[298]23,1
第561笔
　　　　渌水辞（李贺）　琴曲歌辞
今宵好风月，阿侯在何处。为有倾城色（一作人），翻成足愁苦。
东湖采莲叶，南湖拔蒲根（一作折蒲茸）。未持寄小姑，且持感愁魂（一作秋风）。
[页]卷,册....[298]23,1
第562笔
　　　　幽居弄（顾况）　琴曲歌辞
苔衣生，花露滴。月入西林荡东壁，扣商占角两三声。
洞户谿窗一冥寂，独去沧洲无四邻。身婴世网此何身，关情命曲寄惆怅，
久别江（集作山）南山里人。
[页]卷,册....[298]23,1
第563笔
　　　　秋思二首（李白）[298]　琴曲歌辞
春阳如昨日，碧树鸣黄鹂。芜然蕙草暮，飒尔凉风吹。
天秋木叶下，月冷莎鸡悲。坐愁群芳歇，白露凋华滋。

阏氏（集作燕支）黄叶落，妾望白（集作自）登台。月出（一作海上）碧云断，蝉声（一作单于）秋色来。
胡兵沙塞合，汉（一作望）使玉关回。征客无归日，空悲蕙草摧。

[页]卷,册....[299]23,1
第564笔
　　　　同前二首（鲍溶）　琴曲歌辞
胡风吹雁翼，远别无人乡。君近雁来处，几回断君肠。
昔奉千日书，抚心怨星霜。无书又千日，世路重茫茫。
燕国有佳丽，蛾眉富春光。自然君归晚，花落君空堂。
君其若不然，岁晚双鸳鸯。顾兔蚀残月，幽光不如星。
女儿晚事夫，颜色同秋萤。秋日边马思，武夫不遑宁。
燕歌易水怨，剑舞蛟龙腥。风折连枝树，水翻无蒂萍。
立身多户门，何必燕山铭。生世不如鸟，双双比翼翎（顾兔蚀残月以下，集另作一首）。

季秋天地闲（一作闭），万物生意足。我忧长于生，安得及草木。
试从古人愿，致酒歌秉烛。燕赵皆世人，讵能长似玉。
俯怜老期近，仰视日车速。萧飒御风君，魂梦愿相逐。
百年夜销半，端为垂缨束。

[页]卷,册....[299]23,1
第565笔
　　　　同前（司空曙）　琴曲歌辞
静与懒相偶，年将衰共催。前途欢不集，往事恨空来。
昼景委红叶，月华铺绿苔。沈思更何有，结坐（集作坐结）玉琴哀。
[页]卷,册....[299]23,1
第566笔
　　　　同前（司空图）　琴曲歌辞
身病时亦危，逢秋多恸哭。风波一摇荡，天地几翻覆。
孤萤出荒池，落叶穿破屋。势利长草草，何人访幽[299]独。
[页]卷,册....[300]23,1
第567笔
　　　　同前二首（王涯）　琴曲歌辞
网轩凉吹动轻衣，夜听更长玉漏稀。月渡天河光转湿，鹊惊秋树叶频飞。

宫连太液见苍波，暑气微清（集作消）秋意多。一夜轻风苹末起，露珠翻尽满池荷。

[页]卷,册....[300]23,1
第568笔
　　　　胡笳十八拍（刘商○大胡笳十八拍、小胡笳十九拍，并蔡琰作。）
　　　　胡笳十八拍　第一拍　琴曲歌辞
汉室将衰兮四夷不宾，动干戈兮征战频。哀哀父母生育我，见离乱兮当此辰。
纱窗对镜未经事，将谓珠帘能蔽身。一朝虏骑入中国，苍黄处处逢胡人。
忽将薄命委锋镝，可惜红颜随虏尘。
[页]卷,册....[300]23,1
第569笔
　　　　胡笳十八拍　第二拍　琴曲歌辞
马上将余向绝域，厌生求死死不得。戎羯腥膻岂是人，豺狼喜怒难姑息。
行尽天山足霜霰，风土萧条近胡国。万里重阴鸟不飞，寒沙莽莽无南北。
[页]卷,册....[300]23,1
第570笔
　　　　胡笳十八拍　第三拍　琴曲歌辞
如羇囚兮在缧绁，忧虑万端无处说。使余力（集作刀）兮翦余发，食余肉兮饮余血。
诚知杀身愿如此，以余为妻不如死。早被蛾眉累此身，空悲弱质柔如水。
[页]卷,册....[300]23,1
第571笔
　　　　胡笳十八拍　第四拍　琴曲歌辞
山川路长谁记得，何处天涯是乡国。自从惊怖少精神，不觉风霜损颜色。
夜中归梦来又去，朦胧岂解传[300]消息。漫漫胡天叫不闻，明明汉月应相识。
[页]卷,册....[301]23,1
第572笔
　　　　胡笳十八拍　第五拍　琴曲歌辞
水头宿兮草头坐，风吹汉地衣裳破。羊脂沐发长不梳，羔子皮裘领仍左。
狐襟貉袖腥复膻，昼披行兮夜披卧。毡帐时移无定居，日月长兮不可过。
[页]卷,册....[301]23,1
第573笔
　　　　胡笳十八拍　第六拍　琴曲歌辞
怪得春光不来久，胡中风土无花柳。天翻地覆谁得知，如今正南看北斗。
姓名音信两不通，终日经年常闭口。是非取与在指㧑，言语传情不如手。
[页]卷,册....[301]23,1
第574笔
　　　　胡笳十八拍　第七拍　琴曲歌辞
男儿妇人带弓箭，塞马蕃羊卧霜霰。寸步东西岂自由，偷生乞死非情愿。
龟兹筚篥愁中听，碎叶琵琶夜深怨。竟夕无云月上天，故乡应得重相见。
[页]卷,册....[301]23,1
第575笔
　　　　胡笳十八拍　第八拍　琴曲歌辞
忆昔私家恣娇小，远取珍禽学驯扰。如今沦弃念故乡，悔不当初放林表。
朔风萧萧寒日暮，星河寥落胡天晓。旦夕思归不得归，愁心想似笼中鸟。
[页]卷,册....[301]23,1
第576笔
　　　　胡笳十八拍　第九拍　琴曲歌辞
当日苏武单于问，道是宾鸿解传信。学他刺血写得书，书上千重万重恨。
髯胡少年能走马，弯弓射飞无远近。逐令边雁转怕人，绝域何由达方寸。
[页]卷,册....[301]23,1
第577笔
　　　　胡笳十八拍　第十拍　琴曲歌辞
恨凌辱兮恶腥膻，憎胡地兮怨胡天。生得胡儿欲弃捐，及生母子情宛然。
貌殊语异憎还爱，心中不觉常相牵。朝朝暮暮在眼前，腹生手养宁不怜。
[页]卷,册....[302]23,1
第578笔
　　　　胡笳十八拍　第十一拍　琴曲歌辞
日来月往相推迁，迢迢星岁欲周天。无冬无夏卧霜霰，水冻草枯为一年。
汉家甲子有正朔，绝域三光空自悬。几回鸿雁来又去，肠断蟾蜍亏复圆。
[页]卷,册....[302]23,1
第579笔
　　　　胡笳十八拍　第十二拍　琴曲歌辞
破瓶落井空永沈，故乡望断无归心。宁知远使问姓名，汉语泠泠传好音。
梦魂几度到乡国，觉后翻成哀怨深。如今果是梦中事，喜过悲来情不任。
[页]卷,册....[302]23,1
第580笔
　　　　胡笳十八拍　第十三拍　琴曲歌辞
童稚牵衣双在侧，将来不可留又忆。还乡惜别两难分，宁弃胡儿归旧国。
山川万里复边戍，背面无由得消息。泪痕满面对残阳，终日依依向南北。
[页]卷,册....[302]23,1
第581笔
　　　　胡笳十八拍　第十四拍　琴曲歌辞
莫以胡儿可羞耻，恩情亦各言其子。手中十指有长短，截之痛惜皆相似。
还乡岂不见亲族，念此飘零隔生死。南风万里吹我心，心亦随风渡辽水。
[页]卷,册....[302]23,1
第582笔
　　　　胡笳十八拍　第十五拍[302]　琴曲歌辞
叹息襟怀无定分，当时怨来归又恨。不知愁怨意若何，似有锋铓扰方寸。
悲欢并行情未快，心意相尤自相问。不缘生得天属亲，岂向仇雠结恩信。
[页]卷,册....[303]23,1
第583笔
　　　　胡笳十八拍　第十六拍　琴曲歌辞
去时只觉天苍苍，归日始知胡地长。重阴白日落何处，秋雁所向应南方。
平沙四顾自迷惑，远近悠悠随雁行。征途未尽马蹄尽，不见行人边草黄。
[页]卷,册....[303]23,1
第584笔
　　　　胡笳十八拍　第十七拍　琴曲歌辞
行尽胡天千万里，惟见黄沙白云起。马饥跑雪衔草根，人渴敲冰饮流水。
燕山髣髴辨烽戍，鼙鼓如闻汉家垒。努力前程是帝乡，生前免向胡中死。
[页]卷,册....[303]23,1
第585笔
　　　　胡笳十八拍　第十八拍　琴曲歌辞
归来故乡见亲族，田园半芜春草绿。明烛重然煨烬灰，寒泉更洗沈泥玉。
载持巾栉礼仪（集作义）好，一弄丝桐生死足。出入关山十二年，哀情尽在胡笳曲。
[页]卷,册....[303]23,1
第586笔
　　　　飞龙引二首（李白）　琴曲歌辞
黄帝铸鼎于荆山，炼丹砂。丹砂成黄金，骑龙飞上太清家。
云愁海思令人嗟，宫中彩女颜如花。飘然挥手凌紫霞，从风纵体登銮车。
登銮车，侍轩辕。遨游青天中，其乐不可言。

鼎湖流水清且闲，轩辕去时有弓剑。古人传道留其间，后宫婵娟多花颜。
乘鸾飞烟亦不还，骑龙攀天造天关。造天关，闻天语。
长云河车载玉女，载玉女。过紫皇，紫皇乃赐白兔所捣之药（集有方字），
后天而老凋[303]三光，下视瑶池见王母，蛾眉萧飒如秋霜。
[页]卷,册....[304]23,1
第587笔
　　　　乌夜啼引（张籍○何晏系狱，有二乌止于舍上，其女曰：乌有喜声，父必免，遂作此操。）　琴曲歌辞
秦乌啼哑哑，夜啼长安吏人家。吏人得罪囚在狱，倾家卖产将自赎。
少妇起听夜啼乌，知是官家有赦书。下床心喜不重寐，未明上堂贺舅姑。
少妇语啼乌，汝啼慎勿虚。借汝庭树作高巢，年年不令伤尔雏。
[页]卷,册....[304]23,1
第588笔
　　　　宛转歌（郎大家宋氏○晋王敬伯遇女郎刘妙容，命小婢弹箜篌，作宛转歌，凡八曲，敬伯惟忆二曲。）　琴曲歌辞
风已清，月朗琴复鸣。掩抑非千态，殷勤是一声。
歌宛转，宛转和且长。愿为双鸿鹄，比翼共翱翔。

日已暮，长簷鸟应度。此时望君君不来，此时思君君不顾。
歌宛转，宛转那能异栖宿。愿为形与影，出入恒相逐。

[页]卷,册....[304]23,1
第589笔
　　　　同前二首（刘方平）　琴曲歌辞
星参差（集有明字），月二八。灯五枝，黄鹤瑶琴将别去。
芙蓉羽帐惜空垂，歌宛转。宛转恨无穷，愿为波与浪。
俱起碧流中，晓将近。黄姑织女银河尽，九华锦衾无复情。
千金宝镜谁能引，歌宛转。宛转伤别离，愿作杨与柳，
同向玉窗垂。
[页]卷,册....[304]23,1
第590笔
　　　　宛转行（张籍）　琴曲歌辞
华屋重翠幄，绮席雕象床。远漏微更疏，薄衾中夜凉。
炉氲（集作气）暗裴回，寒灯背斜光。妍姿结宵态，寝臂幽梦长。
宛转复宛转，忆忆（集作君）更未央。
[页]卷,册....[304]23,1
第591笔
　　　　王敬伯歌（李端）[304]　琴曲歌辞
妾本舟中客（集作女），闻君江上琴。君初感妾叹（集作意），妾亦感君心。
遂出合欢被，同为交颈禽。传杯惟畏浅，接膝犹嫌远。
侍婢奏箜篌，女郎歌宛转。宛转怨如何，中庭霜渐多。
霜多叶可惜，昨日非今夕。徒结万里（集作重）欢，终成一宵客。
王敬伯，渌水青山从此隔。
[页]卷,册....[305]23,1
第592笔
　　　　三峡流泉歌（李季兰○三峡流泉，晋阮咸作。）　琴曲歌辞
妾家本住巫山云，巫山流水常自闻。玉琴弹出转寥敻，直似当时梦中听。
三峡流泉几千里，一时流入深闺里。巨石奔崖指下生，飞波走浪弦中起。
初疑喷涌含雷风，又似呜咽流不通。回湍曲濑势将尽，时复滴沥平沙中。
忆昔阮公为此曲，能使仲容听不足。一弹既罢复一弹，愿似流泉镇相续。
[页]卷,册....[305]23,1
第593笔
　　　　风入松歌（僧皎然○风入松，晋嵇康作。）　琴曲歌辞
西岭松声落日秋，千枝万叶风飕飗。美人援琴弄成曲，写得松间声断续。
声断续，清我魂。流波坏陵安足论，美人夜坐月明里。
含少商兮照（集作点）清征，风何凄兮飘飉（集作飘）。搅寒松兮又夜起。夜未央，
曲何长，金徽更促声泱泱。何人此时不得意，意苦弦悲闻客堂。
[页]卷,册....[305]23,1
第594笔
　　　　秋风引（刘禹锡）　琴曲歌辞
何处秋风至，萧萧送雁群。朝来入庭树，孤客最先闻。
[页]卷,册....[305]23,1
第595笔
　　　　明月引（卢照邻）　琴曲歌辞
洞庭波起兮鸿雁翔，风瑟瑟兮野苍苍。浮云卷霭，明月流光。
荆南兮赵北，碣石兮潇湘。澄清规于万里，照离思于千行。
横桂枝于西第，绕菱花于北堂。高楼思妇，飞盖君王。
文姬绝域，侍子他乡。见胡鞍之似[305]练，知汉剑之如霜。
试登高而极目（集作骋），莫不变而回肠。
[页]卷,册....[306]23,1
第596笔
　　　　明月歌（阎朝隐）　琴曲歌辞
梅花雪白柳叶黄，云雾四起月苍苍。箭水冷冷刻漏长，挥玉指，
拂罗裳，为君一奏楚明光。
[页]卷,册....[306]23,1
第597笔
　　　　绿竹引（宋之问）　琴曲歌辞
青溪绿潭潭水侧，修竹婵娟同一色。徒生仙实凤不游，老死空山人讵识。
妙年秉愿逃俗纷，归卧嵩丘弄白云。含情傲（集有睨字），慰心目，
何可一日无此君。
[页]卷,册....[306]23,1
第598笔
　　　　山人劝酒（李白）　琴曲歌辞
苍苍云松，落落绮皓。春风尔来为阿谁，胡蝶忽然满芳草。
秀眉霜雪颜桃花（一作雪霜桃花貌），骨青髓绿（一作青髓绿发）长美好。称是秦时避世人，劝酒相欢不知老。
各守兔（集作糜）鹿志，耻随龙虎争。欻起佐太子，汉王（一作皇）乃复惊。
顾谓戚夫人，彼翁羽翼成。归来南（一作商）山下，泛若云无情。
举觞酹巢由，洗耳何独（一作太）清。浩歌望嵩岳，意气还（一作遥）相倾。
[页]卷,册....[306]23,1
第599笔
　　　　幽涧泉（李白）　琴曲歌辞
拂彼白石，弹吾素琴。幽涧愀兮流泉深，善手明徽高张清。
心寂历似千古，松飕飗兮万寻。中见愁猿吊影而危处兮，叫秋木而长吟。
客有哀时失志而听者，泪淋浪以沾襟。乃缉商缀羽，潺湲成音。
吾但写声发情，于妙指。殊不知此曲之古今，幽涧泉，
鸣深林。
[页]卷,册....[306]23,1
第600笔
　　　　龙宫操（顾况○大历壬子癸丑大水时在滁作。）[306]　琴曲歌辞
龙宫月明光参差，精卫衔石东飞时。鲛人织绡采藕丝，翻江倒海倾吴蜀。
汉女江妃杳相续，龙王宫中水不足。
[页]卷,册....[307]23,1
第601笔
　　　　飞鸢操（刘禹锡）　琴曲歌辞
鸢飞杳杳青云里，鸢鸣萧萧风四起。旗尾飘扬势渐高，箭头砉划声相似。
长空悠悠霁日悬，六翮不动凝飞（集作风）烟。游鶤翔雁出其下，庆云清景相回旋。
忽闻饥鸟一噪聚，瞥下云中争腐鼠。腾音砺吻相喧呼，仰天大吓疑鸳雏。
畏人避犬投高处，俛啄无声犹屡顾。青鸟自爱玉山禾，仙禽徒贵华（集作山）亭露。
朴樕【原文作𣙙】（集作棘）危巢向暮时，毰毸饱腹蹲枯枝。游童挟弹一麾肘，臆碎羽分人不悲。
天生众禽各有类，威凤文章在仁义。鹰隼仪形蝼蚁心，虽能戾天何足贵。
[页]卷,册....[307]23,1
第602笔
　　　　升仙操（李群玉）　琴曲歌辞
嬴女去秦宫，琼箫生（集作飞）碧空。凤台闭烟雾，鸾吹飘天风。
复闻周太子，亦遇浮丘公。丛簧发仙弄，轻举紫霞中。
浊世不久住，清都路何穷。一去霄汉上，世人那得逢。
[页]卷,册....[307]23,1
第603笔
　　　　司马相如琴歌（张祜）　琴曲歌辞
凤兮凤兮非无凰，山重水阔不可量。梧桐结阴在朝阳，濯羽弱水鸣高翔。
[页]卷,册....[307]23,1
第604笔
　　　　霍将军（崔颢）　琴曲歌辞
长安甲第高入云，谁家居住霍将军。日晚朝回拥宾从，路傍揖拜何纷纷。
莫言炙手手可热，须臾火尽灰亦灭。莫言贫贱即可欺，人生富贵自有时。
一朝天子赐颜色，世上悠悠应（一作始）自知。
[页]卷,册....[307]23,1
第605笔
　　　　琴歌（顾况）　琴曲歌辞
琴调秋些，胡风遶雪。峡泉声咽，佳人愁些。
[页]卷,册....[308]23,1
第606笔
　　　　杂曲歌辞
　　诗之流有八名，曰行，曰引，曰歌，曰谣，曰吟，曰咏，曰怨，曰叹
　　，皆六义之余也。至其协声律，播金石，总谓之曲。
　　　　杂曲歌辞　秦女休行（李白）
西门秦氏女，秀色如琼花。手挥白杨刀，清昼杀雠家。
罗袖洒赤血，英声（集作气）凌紫霞。直上西山去，关吏相邀遮。
婿为燕国王，身被诏狱加。犯刑若履虎，不畏落爪牙。
素颈未及断，摧眉伏泥沙。金鸡忽放赦，大辟得宽赊。
何惭聂政姊，万古共惊嗟。
[页]卷,册....[309]24,2
第607笔
　　　　杂曲歌辞　出门行二首（孟郊）
长河悠悠去无极，百龄同此可叹息。秋风白露沾人衣，壮心凋落夺颜色。
少年出门将诉谁，川无梁兮路无岐。一闻陌上苦寒奏，使我伫立惊且悲。
君今得意厌粱肉，岂复念我贫贱时。

海风萧萧天雨霜，穷愁独坐夜何长。驱车旧忆太行险，始知游子悲故乡。
美人相思隔天阙，长望云端不可越。手持琅玕欲有赠，爱而不见心断绝。
南山峨峨白石烂，碧海之波浩漫漫。参辰出没不相待，我欲横天无羽翰。

[页]卷,册....[309]24,2
第608笔
　　　　杂曲歌辞　同前（元稹）[309]
兄弟同出门，同行不同志。凄凄分岐路，各各营所为。
兄上荆山巅，翻石辨虹气。弟沈沧海底，偷珠待龙睡。
出门不数年，同归亦同遂。俱用私所珍，升沈自兹异。
献珠龙王宫，值龙觅珠次。但喜复得珠，不求珠所自。
酬客双龙女，授客六龙辔。遣充行雨神，雨泽随客意。
雩夏钟鼓繁，禜秋玉帛积。彩色画廊庙，奴僮被珠翠。
骥𫘧千万双，鸳鸯七十二。言者禾稼枯（集作未摇舌），无人敢轻议。
其兄因献璞，再刖不履地。门户亲戚疏，匡床妻妾弃。
铭心有所待，视足无所愧。持璞自枕头，泪痕双血渍。
一朝龙醒寤，本问偷珠事。因知行雨偏，妻子五刑备。
仁兄捧尸哭，势友掉头讳。丧车黔首葬，吊客青蝇至。
楚有望气人，王前忽长跪。贺王得贵宝，不远王所莅。
求之果如言，剖则（集作出）浮云（集作筠）腻。白珩无颜色，垂棘有瑕累。
在楚列地封，入赵连城贵。秦遣李斯书，书为传国瑞。
秦亡汉魏传，传者得神器。卞和名永永，与宝不相坠。
劝尔出门行，行难莫行易。易得还易失，难同亦难离。
善贾识贪廉，良田无稙穉。磨剑莫磨锥，磨锥成小利。
[页]卷,册....[310]24,2
第609笔
　　　　杂曲歌辞　出自蓟北门行（李白）
虏阵横北荒，胡星曜精芒。羽书速惊电，烽火昼连光。
虎竹救边急，戎车森已行。明主不安席，按剑心飞扬。
推毂出猛将，连旗登战场。兵威冲绝漠，杀气凌穹苍。
列卒（一作阵）赤山下，开营紫塞傍。途（集作穷）冬沙风（集作风沙）紧，旌旗飒凋伤。
〔画〕（昼）角悲海月，征衣卷天霜。挥刃斩楼兰，弯弓射贤王。
单于一平荡，种落自奔亡。收功报天子，行歌（一作歌舞）归咸阳。
[页]卷,册....[310]24,2
第610笔
　　　　杂曲歌辞　蓟门行五首（高适）
边城十一月，雨雪乱霏霏。元戎号令严，人马亦轻肥。
羌胡无尽日，征战几人归。
[310]
幽州多骑射，结发重横行。一朝事将军，出入有声名。
纷纷猎秋草，相向角弓鸣。

蓟门逢古老，独立思氛氲。一身既零丁，头鬓白纷纷。
勋庸今已矣，不识霍将军。

茫茫（集作黯黯）长城外，日没更烟尘。胡骑虽凭陵，汉兵不顾身。
古树满空塞，黄云愁杀人。

汉家能用武，开拓穷异域。戍卒厌糠核，降胡饱衣食。
开亭试一望，吾欲涕（集作泪）沾臆。

[页]卷,册....[311]24,2
第611笔
　　　　杂曲歌辞　同前（李希仲）
旄头有精芒，胡骑猎秋草。羽檄南渡河，边庭用兵早。
汉家爱征战，宿将今已老。辛苦羽林儿，从戎榆关道。
一身救边速，烽火连（集作通）蓟门。前军鸟飞（集作飞鸟）断，格斗尘沙昏。
寒日鼓声急，单于夜火（集作将）奔。当须徇忠义，身死报国恩。（一身救边速以下，集另作一首。）
[页]卷,册....[311]24,2
第612笔
　　　　杂曲歌辞　君子有所思行（李白）
紫阁连终南，青冥天倪色。凭崖望咸阳，宫阙罗北极。
万井惊画出，九衢如弦直。渭水清银河（集作银河清），横天流不息。
朝野盛文物，衣冠何翕赩。厩马散连山，军容威绝域。
伊皋运元化，卫霍输筋力。歌钟乐未休，荣去老还逼。
圆光过满缺，太阳移中昃。不散东海金，何争西辉（集作飞）匿。
无作牛山悲，恻怆泪沾臆。
[页]卷,册....[311]24,2
第613笔
　　　　杂曲歌辞　同前（僧贯休）
我爱正考甫，思贤作商颂。我爱扬子云，理乱皆如凤。
振衣中夜起，露花香旖旎。扑碎骊龙明月珠，敲出凤凰五色髓。
陋巷萧萧风淅淅，缅想斯人胜珪璧。寂寥千载不相逢，无限区区尽虚掷。
君不见沈约道，佳人不在兹，春光为谁惜。
[311]
安得龙猛笔，点石为黄金。散问（一作向）酷吏家，使无贪残心。
甘棠密叶成翠幄，颍凤不来天地塞。所以（集有倾国二字）倾城人，如今（集有如今二字）不可得。
[页]卷,册....[312]24,2
第614笔
　　　　杂曲歌辞　伤歌行（张籍○侧调曲）
黄门诏下促收捕，京兆君（一作尹）系御史府。出门无复部曲随，亲戚相逢不容语。
辞成谪尉南海州，受命不得须臾留。身著青衫骑恶马，东门之东（集作外）无送者。
邮夫防吏急喧驱，往往惊堕马蹄下。长安里中荒大宅，朱门已除十二戟。
高堂舞榭锁管弦，美人遥望西南天。
[页]卷,册....[312]24,2
第615笔
　　　　杂曲歌辞　同前（孟郊）
众毒蔓贞松，一枝难久荣。岂知黄庭客，仙骨生不成。
春色舍芳蕙，秋风遶枯茎。弹琴不成曲，始觉知音倾。
馆月改旧照，吊宾写余情。还舟空江上，波浪送铭旌。
[页]卷,册....[312]24,2
第616笔
　　　　杂曲歌辞　同前（庄南杰）
兔走乌飞不相见，人事依稀速如电。王母夭桃一度开，玉楼红粉千回变。
车驰马走咸阳道，石家旧宅空荒草。秋雨无情不惜花，芙蓉一一惊香倒。
劝君莫谩栽荆棘，秦皇虚费（一作负）驱山力。英风一去更无言，白骨沈埋暮山碧。
[页]卷,册....[312]24,2
第617笔
　　　　杂曲歌辞　悲歌（李白）
悲来乎，悲来乎。主人有酒且莫斟，听我一曲悲来吟。
悲来不吟还不笑，天下无人知我心。君有数斗酒，我有三尺琴。
琴鸣酒乐两相得，一杯不啻千钧金。悲来乎，悲来乎。
天虽长，地虽久。金玉满堂应不守，富[312]贵百年能几何。
死生一度人皆有，孤猿坐啼坟上月，且须一尽杯中酒。悲来乎，
悲来乎。凤鸟不至河无图，微子去之箕子奴。汉帝不忆李将军，
楚王放却屈大夫。悲来乎，悲来乎。秦家李斯早追悔，
虚名拨向身之外。范子何曾爱五湖，功成名遂身自退。剑是一夫用，
书能知姓名。惠施不肯干万乘，卜式未必穷一经。还须黑头取方伯，
莫谩白首为儒生。
[页]卷,册....[313]24,2
第618笔
　　　　杂曲歌辞　悲哉行（孟云卿）
孤儿去慈亲，远客丧主人。莫吟苦辛曲，谁忍闻可闻（集作此曲谁忍闻）。
可闻不可说，去去无期别。行人念前程，不待参辰没。
朝亦常苦饥，暮亦常苦饥。飘飘万余里，贫贱多是非。
少年莫远游，远游多不归。
[页]卷,册....[313]24,2
第619笔
　　　　杂曲歌辞　同前（白居易）
悲哉为儒者，力学不能（集作知）疲。读书眼欲暗，秉笔手生胝。
十上方一第，成名常苦迟。纵有宦达者，两鬓已成丝。
可怜少壮日，适在穷贱时。丈夫老且病，焉用富贵为。
沈沈朱门宅，中有乳臭儿。状貌如妇人，光明膏粱肌。
手不把书卷，身不擐戎衣。二十袭封爵，门承勋戚资。
春来日日出，服御何轻肥。朝从博徒饮，暮有倡楼期。
评（集作平）封还酒债，堆金选蛾眉。声色狗马外，其余一无知。
山苗与涧松，地势随高卑。古来无奈何，非君独伤悲。
[页]卷,册....[313]24,2
第620笔
　　　　杂曲歌辞　同前（鲍溶）
促促晨复昏，死生同一源。贵年不惧老，贱老伤久存。
朗朗哭前歌，绛旌引幽魂。来为千金子，去卧百草根。
黄土塞生路，悲风送回辕。金鞍旧良马，四顾不出（集作入）门。
生结千岁念，荣及百代孙（集作荣华及百孙）。[313]黄金买性命，白刃雠（集作酬）一言。
宁知北山上，松柏侵田园。
[页]卷,册....[314]24,2
第621笔
　　　　杂曲歌辞　妾薄命（崔国辅）
虽入秦帝宫，不上秦帝床。夜夜玉窗里，与他卷罗（集作衣）裳。
[页]卷,册....[314]24,2
第622笔
　　　　杂曲歌辞　同前（武平一）
有女妖且丽，裴回湘水湄。水湄兰杜芳，采之将寄谁。
瓠犀发皓齿，双蛾嚬翠眉。红脸如开莲，素肤若凝脂。
绰约多逸态，轻盈不自持。常矜绝代色，复恃倾城姿。
子夫前入侍，飞燕复当时。正悦掌中舞，宁哀团扇诗。
洛川昔云遇，高唐今尚违。幽合禽雀噪，闲阶草露滋。
流景一何速，年华不可追。解佩安所赠，怨咽空自悲。
[页]卷,册....[314]24,2
第623笔
　　　　杂曲歌辞　同前（李百药）
团扇秋风起，长门夜月明。羞闻拊背入，恨说舞腰轻。
太常应（集作先）已醉，刘君恒带酲。横陈每虚设，吉梦竟何成。
[页]卷,册....[314]24,2
第624笔
　　　　杂曲歌辞　同前（杜审言）
草绿长门闭（集作掩），苔青永巷幽。宠移新爱夺，泣下故情留。
啼鸟惊残梦，飞花搅独愁。自怜春色罢，团扇复迎秋。
[页]卷,册....[314]24,2
第625笔
　　　　杂曲歌辞　同前（刘元淑）
自从离别守空闺，遥闻征战起（集作赴）云梯。夜夜愁（集作思）君辽海外（集作北），年年弃妾渭桥西。
阳春白日照空[314]暖，紫燕衔花向庭满。彩鸾琴里怨声多，飞鹊镜前妆梳断。
谁家夫婿不从征，应是渔阳别有情。莫道红颜燕地少，家家还似洛阳城。
且（集作旦）逐新人殊未归，还令秋至夜霜飞。北斗星前横度（集作旅）雁，南楼月下捣寒衣。
夜深闻雁肠欲绝，独坐缝衣灯又灭。暗啼罗帐空自怜，梦度阳关向谁说。
每怜容貌宛如神，如何薄命不胜人。愿君朝夕燕山至，好作明年杨柳春。
[页]卷,册....[315]24,2
第626笔
　　　　杂曲歌辞　同前（李白）
汉帝重（一作宠）阿娇，贮之黄金屋。咳唾落九天，随风生珠玉。
宠极爱还歇，妒深情却疏。长门一步地，不肯暂回车。
雨落不上天，水覆难再（一作重难）收。君情与妾意，各自东西流。
昔日芙蓉花，今成断根草。以色事他人，能得几时好。
[页]卷,册....[315]24,2
第627笔
　　　　杂曲歌辞　同前（孟郊）
不惜十指弦，为君千万弹。常恐新声至（一作发），坐使（一作使我）故声（一作曲）残。
弃置今日悲，即是昨日欢。将新变故易，持故为新难。
青山有蘼芜，泪叶长不干。空令后代人，采掇幽思攒（一作思幽兰）。
[页]卷,册....[315]24,2
第628笔
　　　　杂曲歌辞　同前（张籍）
薄命妇，良家子，无事从军去万里。汉家天子平四夷，护羌都尉裹尸归。
念君此行为死别，对君裁缝泉下衣。与君一日为夫妇，千年万岁亦相守。
君爱龙城征战功，妾愿青楼欢乐同。人生各各有所欲，讵得将心入君腹。
[页]卷,册....[315]24,2
第629笔
　　　　杂曲歌辞　同前三首（李端）[315]
忆妾初嫁君，花鬟如绿云。回灯入绮帐，对（一作转）面脱罗裙。
折步教人学，偷香与客熏。容颜南国重，名字北方闻。
一从失恩意，转觉身憔悴。对镜不梳头，倚窗空落泪。
新人莫恃新，秋至会无春。从来闭在长门者，必是宫中第一人。

玉垒城边争走马，铜蹄（集作驼）市里共乘舟。鸣环动佩思无尽，掩袖低巾泪不流。
畴昔将歌邀客醉，如今欲舞对君羞。忍怀贱妾平生曲，独上襄阳旧酒楼。

自从君弃妾，憔悴不羞人。惟余坏粉泪，未免映衫匀。

[页]卷,册....[316]24,2
第630笔
　　　　杂曲歌辞　同前（卢纶）
妾年初二八，两度嫁狂夫。薄命今犹在，坚贞扫地无。
[页]卷,册....[316]24,2
第631笔
　　　　杂曲歌辞　同前（卢弼）
君恩已断尽成空，追想娇欢恨莫穷。长为蕣华光晓日，谁知团扇送秋风。
黄金买赋心徒切，清路飞尘信莫通。闲凭玉栏思旧事，几回春暮泣残红。
[页]卷,册....[316]24,2
第632笔
　　　　杂曲歌辞　同前（胡曾）
阿娇初失汉皇恩，旧赐罗衣亦罢熏。欹枕夜悲金屋雨，卷帘朝泣玉楼云。
宫前叶落鸳鸯瓦，架上尘生翡翠裙。龙骑不巡时渐久，长门长（集作空）掩绿苔文。
[页]卷,册....[316]24,2
第633笔
　　　　杂曲歌辞　同前（王贞白）
薄命头欲白，频年嫁不成。秦娥未十五，昨夜事公卿。
岂有机杼力，空传歌舞名。妾专修妇德，媒氏却[316]相轻。
[页]卷,册....[317]24,2
第634笔
　　　　杂曲歌辞　羽林行（王建）
长安恶少出名字，楼下劫商楼上醉。天明下直明光宫，散入五陵松柏中。
百回杀人身合死，赦书尚有收城功。九衢一日消息定，乡吏籍中重改姓。
出来依旧属羽林，立在殿前射飞禽。
[页]卷,册....[317]24,2
第635笔
　　　　杂曲歌辞　同前（孟郊）
朔雪寒断指，朔风劲裂冰。胡中射雕者，此日犹不能。
翩翩羽林儿，锦臂飞苍鹰。挥鞭决（集作快）白马，走出黄河凌。
[页]卷,册....[317]24,2
第636笔
　　　　杂曲歌辞　同前（鲍溶）
朝出羽林宫，入参云台议。独请万里行，不奏和亲事。
君王重年少，深纳开边利。宝马雕玉鞍，一朝从万骑。
煌煌都门外，祖帐光七贵。歌钟乐行军，云物惨别地。
箫笳整部曲，幢盖动郊次。临风亲戚怀，满袖儿女泪。
行行复何赠，长剑报恩字。
[页]卷,册....[317]24,2
第637笔
　　　　杂曲歌辞　白马篇（李白）
龙马花雪毛，金鞍五陵豪。秋霜切玉剑，落日明珠袍。
斗鸡事万乘，轩盖一何高。弓摧宜（集作南）山虎，手接泰山猱。
酒后竞风彩，三杯弄宝刀。杀人如翦草，剧孟同游遨。
发愤去函谷，从军向临洮。叱咤万战场（一作经百战），匈奴尽波涛（集作奔逃）。
归来使酒气，未肯拜萧曹。羞入原宪室，荒径（集作淫）隐蓬蒿。
[页]卷,册....[317]24,2
第638笔
　　　　杂曲歌辞　升天行（僧齐己）[317]
身不沈，骨不重。驱青鸾，驾白凤。
幢盖飘飘入冷空，天风瑟瑟星河动。瑶阙参差阿母家，楼台戏闭凝彤霞。
五三仙子（集作三五）乘龙车，堂前碾烂蟠桃花。回头却顾蓬山（集作莱）顶，一点浓岚在深井。
[页]卷,册....[318]24,2
第639笔
　　　　杂曲歌辞　神仙曲（李贺）
碧峰海面藏灵书，上帝拣作神仙居。晴时（集作清明）笑语闻空虚，斗乘巨浪骑鲸鱼。
春罗翦字邀王母，共宴红楼最深处。鹤羽冲风过海迟，不如却使青龙去。
犹疑王母不相许，垂露娃鬟更传语。
[页]卷,册....[318]24,2
第640笔
　　　　杂曲歌辞　北风行（李白）
烛龙栖寒门，光曜犹旦开。日月照之何不及此，惟有北风怒号天上来。
燕山雪花大如席，片片吹落轩辕台。幽州思妇十二月，停歌罢笑双蛾摧。
倚门望行人，念君长城苦寒良可哀。别时提剑救边去，遗此虎文金髀钗（集作鞞靫）。
中有一双白羽箭，蜘蛛结网生尘埃。箭空在，人今战死不复回。
不忍见此物，焚之已成灰。黄河捧土尚可塞，北风雨雪恨难裁（一作哉）。
[页]卷,册....[318]24,2
第641笔
　　　　杂曲歌辞　苦热行（王维）
赤日满天地，火云成山岳。草木尽焦卷，川泽皆竭涸。
轻纨觉衣重，密树苦阴薄。莞簟不可近，𫄨绤再三濯。
思出宇宙外，旷然在寥廓。长风万里来，江海荡烦浊。
却顾身为患，始知心未觉。忽入甘露门，宛然清凉乐。
[页]卷,册....[318]24,2
第642笔
　　　　杂曲歌辞　同前（王毂）
祝融南来鞭火龙，火旗焰焰烧天红。日轮当午凝不去，万国如在洪炉中。
五岳翠干云彩灭，阳侯海底愁[318]波竭。何当一夕金风发，为我扫却天下热。
[页]卷,册....[319]24,2
第643笔
　　　　杂曲歌辞　同前（僧皎然）
六月金数伏，兹辰日在庚。炎曦曝（集作烁）肌肤，毒雾昏檐楹（集作性情）。
安得奋翅（集作轻）翮，超遥出云征。不知天地心，如何匠生成。
火德烧百卉，瑶草不及荣。省客当此时，忽贻怀中琼。
捧玩烦袂涤，啸歌美风生。迟君佐元气，调使四序平。
中令霜不祆，火余气常贞。江南诗骚客，休吟苦热行。
[页]卷,册....[319]24,2
第644笔
　　　　杂曲歌辞　同前（僧齐己）
离宫划开赤帝怒，喝起六龙奔日驭。下土熬熬若煎煮，苍生惶惶无处处。
火云峥嵘焚泬寥，东皋老农肠欲焦。何当一雨苏我苗，为君击壤歌帝尧。
[页]卷,册....[319]24,2
第645笔
　　　　杂曲歌辞　太行苦热行（刘长卿）
迢迢太行路，自古称险恶。千骑俨欲前，群峰望如削。
火云从中起（集作出），仰视飞鸟落。汗马卧高原，危旌倚长薄。
清风何不至，赤日方煎烁。石露（集作枯）山木焦，鳞穷水泉涸。
九重今旰食，万里传明略。诸将候轩车，元凶愁鼎镬。
何劳短兵接，自有长缨缚。通越事岂难，渡泸功未博。
朝辞羊肠阪，夕望贝丘郭。漳水斜遶营，常山遥入幕。
永怀姑苏下，因（集作遥）寄建安作。白雪和诚难，沧波意空托。
陈琳书记好，王粲从军乐。早晚归汉庭，随君（集作公）上麟阁。
[页]卷,册....[319]24,2
第646笔
　　　　杂曲歌辞　同前（独孤及）
驷马上太行，修途亘辽碣。王程无留驾，日昃未遑歇。
请问此何时，恢台朱明月。长蛇稽天讨，上将方北[319]伐。
明主命使臣，皇华得时杰。已忘羊肠险，岂惮温（集作湿）风入（集作热）。
摇策汗滂沱（集作沧），登崖（集作岸）思纡结。炎云如烟火，溪谷将恐竭。
昼景赩可畏，凉飙何由发。山长飞鸟堕，目极行车绝。
赵魏方俶扰，安危俟明哲。归路岂不怀，饮冰有苦节。
会同传檄至，疑议立谈决。况有阮元瑜，翩翩秉书札。
起予歌赤阪，永好逾白雪。维念剖竹人，无因执羁绁。
[页]卷,册....[320]24,2
第647笔
　　　　杂曲歌辞　春日行（李白）
深宫高楼入紫清，金作蛟龙盘绣（一作绣作）楹。佳人当窗弄白日，弦将手语弹鸣筝。
春风吹落君玉耳，此曲乃是升天行。因出天池泛蓬瀛，楼船蹙沓波浪惊。
三千双蛾献歌笑，挝钟考鼓宫殿倾，万姓聚舞歌太平。我无为，
人自宁。三十六帝欲相迎，仙人飘翩下云𫐌。帝不去，
留镐京。安能为轩辕，独往入窅冥。小臣拜献南山寿，
陛下万古垂鸿名。
[页]卷,册....[320]24,2
第648笔
　　　　杂曲歌辞　同前（张籍）
春日融融池上暖，竹牙出土兰心短。草堂晨起酒半醒，家僮报我园花满。
头上皮冠未曾整，直入花间不寻径。树树殷勤尽遶行，举（集作攀）枝未遍春日暝。
不用积金著青天，不用服药求神仙。但愿园里花长好，一生饮酒花前老。
[页]卷,册....[320]24,2
第649笔
　　　　杂曲歌辞　朗月行（李白）
小时不识月，呼作白玉盘。又疑瑶台镜，飞在青（集作白）云端。
仙人垂两足，桂树作团团。白兔捣药成，问言与谁餐。
蟾蜍蚀圜影，天明夜已残。羿昔落九乌，天人清且安。
阴精此沦惑，去去不足观。忧来其如何，恻[320]（集作凄）怆摧心肝。
[页]卷,册....[321]24,2
第650笔
　　　　杂曲歌辞　前有一尊酒行二首（李白）
春风东来忽相过，金尊绿酒生微波。落花纷纷稍觉多，美人欲醉朱颜酡。
青轩桃李能几何，流光欺人忽蹉跎。君起舞，日西夕。
当年意气不肯倾（集作平），白发如丝叹何益。

琴奏龙门之绿桐，玉壶美酒清若空。催弦拂柱与君饮，看朱成碧颜始红。
胡姬貌如花，当𬬻笑春风。笑春风，舞罗衣。
君今不醉欲（集作将）安归。

[页]卷,册....[321]24,2
第651笔
　　　　杂曲歌辞　缓歌行（李颀）
小来托身攀贵游，倾财破产无所忧。暮拟经过石渠署，朝将出入铜龙楼。
结交杜陵轻薄子，谓言可生复可死。一沈一浮会有时，弃我翻然如脱屣。
男儿立身须自彊，十五闭户颍水阳。业就功成见明主，击钟鼎食坐华堂。
二八蛾眉梳堕马，美酒清歌曲房下。文昌宫中赐锦衣，长安陌上退朝归。
五侯（集作陵）宾从莫敢视，三省官僚揖者稀。早知今日读书是，悔作从来（集作前）任侠非。
[页]卷,册....[321]24,2
第652笔
　　　　杂曲歌辞　结客少年场行（虞世南）
韩魏多奇节，倜傥遗名（集作声）利。共矜然诺心，各负纵横志。
结友（集作交）一言重，相思（集作期）千里至。绿沈明月弦，金络浮云辔。
吹箫入吴市，击筑游燕肆。寻源博望侯，结客远相求。
少年重（集作怀）一顾，长驱背陇头。燄燄霜戈（集作戈霜）动，耿耿剑虹浮。
天山冬夏雪，交河南北流。云起龙沙暗，木落雁行（集作门）秋。
轻生徇知己，非是为身谋。
[页]卷,册....[321]24,2
第653笔
　　　　杂曲歌辞　同前（虞羽客）
幽并侠少年，金络控连钱。窃符方救赵，击筑正怀燕。
轻生辞凤阙，挥袂上祁连。陆离横宝剑，出没惊（集作骛）徂旃。
蒙轮恒顾敌，超乘忽争先。摧枯逾百战，拓地远三千。
骨都魂已散，楼兰首复传。龙城含晓雾，瀚海隔（集作接）遥天。
歌吹金微返，振旅玉门旋。烽火今已息，非复照甘泉。
[页]卷,册....[322]24,2
第654笔
　　　　杂曲歌辞　同前（卢照邻）
长安重游侠，洛阳富才雄。玉剑浮云骑，金鞍（集作鞭）明月弓。
斗鸡过渭北，走马向关东。孙宾遥见待，郭解暗相通。
不受千金爵，谁论万里功。将军下天上，虏骑入云中。
烽火夜似月，兵气晓成虹。横行徇知己，负羽远从戎。
龙旌昏朔雾，鸟阵卷寒风。追奔瀚海咽，战罢阴山空。
归来谢天子，何如马上翁。
[页]卷,册....[322]24,2
第655笔
　　　　杂曲歌辞　同前（李白）
紫燕黄金瞳，啾啾（一作棱棱）摇绿鬉。平明相驰逐，结客洛门东。
少年学剑术，凌轹白猿公。珠袍曳锦带，匕首插吴鸿。
由来万夫勇，挟此生雄风。托交从剧孟，买醉入新丰。
笑尽一杯酒，杀人都市中。羞道易水寒，从令日贯虹。
燕丹事不立，虚没秦帝宫。舞阳死灰人，安可与成功。
[页]卷,册....[322]24,2
第656笔
　　　　杂曲歌辞　同前（沈彬）
重义轻生一剑知，白虹贯日报雠归。片心惆怅清平世，酒市无人问布衣。
[页]卷,册....[322]24,2
第657笔
　　　　杂曲歌辞　少年子（李百药）
少年飞翠盖，上路动（集作勒）金镳。始酌文君酒，新吹弄玉箫。
少年不欢乐，何以尽芳朝。千金笑里面，一搦[322]抱（集作掌）中腰。
挂冠（集作缨）岂惮宿，迎拜（一作落珥）不胜娇。寄语少年子，无辞归路遥。
[页]卷,册....[323]24,2
第658笔
　　　　杂曲歌辞　同前（李白）
青云少年子，挟弹章台左。鞍马四边开，突如流星过。
金丸落飞鸟，夜入琼楼卧。夷齐是何人，独守西山饿。
[页]卷,册....[323]24,2
第659笔
　　　　杂曲歌辞　少年乐（李贺）
芳草落花如锦地，二十长游醉乡里。红缨不重（集作动）白马骄，垂柳金丝香拂水。
吴娥未笑花不开，绿鬓耸堕兰云起。陆郎倚醉牵罗袂，夺得宝钗金翡翠。
[页]卷,册....[323]24,2
第660笔
　　　　杂曲歌辞　同前（张祜）
二十便封侯，名居第一流。绿鬟深小院，清管下高楼。
醉把金船掷，闲敲玉镫游。带盘红鼹鼠，袍砑紫犀牛。
锦袋归调箭，罗鞋起拨毬。眼前长贵盛，那信世间愁。
[页]卷,册....[323]24,2
第661笔
　　　　杂曲歌辞　少年行三首（李白）
击筑饮美酒，剑歌易水湄。经过燕太子，结托并州儿。
少年负壮气，奋烈自有时。因声（集作击）鲁句践，争情（一作博）勿相欺。

五陵年少金市东，银鞍白马度春风。落花踏尽游何处，笑入胡姬酒肆中。

君不见淮南少年游侠客，白日毬猎夜拥掷。呼卢百万终不惜，报雠千里如咫尺。
少年游侠好经过，浑身装束皆绮罗。兰蕙相随喧妓女，风光去处满笙歌。
骄矜自言不可有，侠士堂中养来久。好鞍好马乞与人，[323]十千五千旋沽酒。
赤心用尽为知己，黄金不惜栽桃李。桃李栽来几度春，一回花落一回新。
府县尽为门下客，王侯皆是平交人。男儿百年且乐命，何须徇书受贫病。
男儿百年且荣身，何须徇节甘风尘。衣冠半是征战士，穷儒浪作林泉民。
遮莫枝根长百丈，不如当代多还往。遮莫姻亲连帝城，不如当身自簪缨。
看取富贵眼前者，何用悠悠身后名。

[页]卷,册....[324]24,2
第662笔
　　　　杂曲歌辞　同前四首（王维）
新丰美酒斗十千，咸阳游侠多少年。相逢意气为君饮，系马高楼垂柳边。

汉家君臣欢宴终，高议云台论战功。天子临轩赐侯印，将军佩出明光宫。

出身仕汉羽林郎，初随骠骑战渔阳。孰知不向边庭苦，纵死犹闻侠骨香。

一身能臂（集作擘）两雕弧，虏骑千群（集作重）只似无。偏坐金鞍调白羽，纷纷射杀五单于。

[页]卷,册....[324]24,2
第663笔
　　　　杂曲歌辞　同前二首（王昌龄）
西陵侠年少，送客过长亭。青槐夹两路（集作道），白马如流星。
闻道羽书急，单于寇井陉。气高轻赴难，谁顾燕山铭。

走马还（集作远）相寻，西楼下夕阴。结交期一剑，留意赠千金。
高阁歌声远，重关柳色深。夜闲须尽醉，莫负百年心。
[页]卷,册....[324]24,2
第664笔
　　　　杂曲歌辞　同前（张籍）
少年从出猎（集作猎出）长杨，禁中新拜羽林郎。独到辇前射双虎，君王手赐黄金铛（集作珰）。
日日斗鸡都市里，[324]赢得宝刀重刻字。百里报雠夜出城，平明还在倡楼醉。
遥闻虏到平陵下，不待诏书行上马。斩得名王献桂宫，封侯起第一日中。
不为六郡良家子，百战始取边城功。
[页]卷,册....[325]24,2
第665笔
　　　　杂曲歌辞　同前三首（李嶷）
十八羽林郎，戎衣事（集作侍）汉王。臂鹰金殿侧，挟弹玉舆旁。
驰道春风起，陪游出建章。

侍猎长杨下，承恩更射飞。尘生马影灭，箭落雁行稀。
薄暮归随（集作随天）仗，联翩入琐闱。

玉剑膝边横，金杯马上倾。朝游茂陵道，暮宿凤凰城。
豪吏多猜忌，无劳问姓名。

[页]卷,册....[325]24,2
第666笔
　　　　杂曲歌辞　同前（刘长卿）
射飞夸侍猎，行乐爱联镳。荐枕青蛾艳，鸣鞭白马骄。
曲房珠翠合，深巷管弦调。日晚春风里，衣香满路飘。
[页]卷,册....[325]24,2
第667笔
　　　　杂曲歌辞　同前四首（令狐楚）
少小边州惯放狂，骣骑蕃马射黄羊。如今年事无筋力，犹倚营门数雁行。

家本清河住五城，须凭弓箭得功名。等闲飞鞚秋原上，独向寒云试射声。

弓背霞明剑照霜，秋风走马出咸阳。未收天子河湟地，不拟回头望故乡。

霜满中庭月过（集作满）楼，金尊玉柱对清秋。当年称意须为乐，不到天明未肯休。

[页]卷,册....[325]24,2
第668笔
　　　　杂曲歌辞　同前二首（杜牧）
官为骏马监，职帅羽林儿。两绶藏不见，落花何处期。
猎敲白玉镫，怒袖紫金锤。田窦长留醉，苏辛曲护[325]（集作让）岐。
豪持出塞节，笑别远山眉。捷报云台贺，公卿拜寿卮。

连环羁玉声光碎，绿锦蔽泥虬卷高。春风细雨走马去，珠落璀璀白罽袍。

[页]卷,册....[326]24,2
第669笔
　　　　杂曲歌辞　同前三首（杜甫）
莫笑田家老瓦盆，自从盛酒长儿孙。倾银注瓦惊人眼，共醉终同卧竹根。

巢燕养雏浑去尽，红花结子已无多。黄衫年少来宜数，不见堂前东逝波。

马上谁家白面（一作薄媚）郎，临阶下马坐人床。不通姓字粗豪甚，指点银瓶索酒尝。

[页]卷,册....[326]24,2
第670笔
　　　　杂曲歌辞　同前（张祜）
少年足（集作年少好）风情，垂鞭卖眼（集作眦睚）行。带金师子小，裘锦骐𬴊狞。
选（集作拣）匠装金（集作银）镫，推（集作堆）钱买〔钿〕（细）筝。李陵虽效死，时论得虚名。
[页]卷,册....[326]24,2
第671笔
　　　　杂曲歌辞　同前（韩翃）
千点斓斒喷玉（集作玉勒）骢，青丝结尾绣缠騣。鸣鞭晚（集作晓）出章台路，叶叶春依（集作衣）杨柳风。
[页]卷,册....[326]24,2
第672笔
　　　　杂曲歌辞　同前（施肩吾）
醉骑白马走空衢，恶少皆称电不如。五凤街头闲勒辔，半垂衫袖揖金吾。
[页]卷,册....[326]24,2
第673笔
　　　　杂曲歌辞　同前三首（僧贯休）
锦衣鲜华手擎鹘，闲行气貌多轻忽。稼穑艰难总不知，五帝三皇是何物。

自拳五色毬，迸入他人宅。却捉苍头奴，玉鞭打一百。
[326]
面白如削玉，猖狂曲江曲。马上黄金鞍，适来新赌得。

[页]卷,册....[327]24,2
第674笔
　　　　杂曲歌辞　同前（韦庄）
五陵豪客多，买酒黄金贱。醉下酒家楼，美人双翠幰。
挥剑邯郸市，走马梁王苑。乐事殊未央，年华已云晚。
[页]卷,册....[327]24,2
第675笔
　　　　杂曲歌辞　汉宫少年行（李益）
君不见上宫警夜营八屯，冬冬街鼓朝朱轩。玉阶霜仗拥未合，少年排入铜龙门。
暗闻弦管九天上，宫漏沈沈清吹繁。才明走马绝驰道，呼鹰挟弹通缭垣。
玉笼金琐养黄口，探雏取卵伴王孙。分曹六博快一掷，迎欢先意笑语喧。
巧为柔媚学优孟，儒衣嬉戏冠沐猿。晚来香街经柳市，行过倡市宿桃根。
相逢杯酒一言失，回朱点白闻至尊。金张许史伺颜色，王侯将相莫敢论。
岂知人事无定势，朝欢暮戚如掌翻。椒房宠移子爱夺，一夕秋风生戾园。
徒用黄金将买赋，宁知白玉暗成痕。持杯收水水已覆，徙薪避火火更燔。
欲求四老张丞相，南山如天不可上。
[页]卷,册....[327]24,2
第676笔
　　　　杂曲歌辞　长乐少年行（崔国辅）
遗却珊瑚鞭，白马骄不行。章台折杨柳，春草（集作日）路旁情。
[页]卷,册....[327]24,2
第677笔
　　　　杂曲歌辞　长安少年行十首（李廓）
金紫少年郎，绕街鞍马光。身从左中尉，官属右春坊。
铲戴扬州帽，重熏异国香。垂鞭踏青草，来去杏园芳。
[327]
追逐轻薄伴，闲游不著绯。长拢出猎马，数换打毬衣。
晓日寻花去，春风带酒归。青楼无昼夜，歌舞歇时稀。

日高春睡足，帖马赏年华。倒插银鱼袋，行随金犊车。
还携新市酒，远醉曲江花。几度归侵黑，金吾送到家。

好胜耽长行，天明烛满楼。留人看独脚，赌马换偏头。
乐奏曾无歇，杯巡不暂休。时时遥冷笑，怪客有春愁。

遨游携艳妓，装束似男儿。杯酒逢花住，笙歌簇马吹。
莺声催曲急，春色讶（集作送）归迟。不以闻街鼓，华筵待月移。

赏春惟逐胜，大宅可曾归。不乐还逃席，多狂惯衩衣。
歌人踏月起，语燕卷帘飞。好妇（集作妇好）惟相妒，倡楼不醉稀。

戟门连日闭，苦饮惜残春。开琐通新客，教姬屈醉人。
请（集作倩）歌牵白马，自舞踏红茵。时辈皆相许，平生不负身。

新年高殿上，始见有光辉。玉雁排方带，金鹅立仗衣。
酒深和碗赐，马疾打珂飞。朝下人争看，香街意气归。

游市慵骑马，随姬入坐车。楼边听歌吹，帘外市钗（集作见莺）花。
乐眼从人闹，归心畏日斜。苍头来去报，饮伴到倡家。
[328]
小妇教鹦鹉，头边唤醉醒。犬娇眠玉簟，鹰掣撼金铃。
碧地攒花障，红泥待客亭。虽然长按曲，不饮不曾听。

[页]卷,册....[329]24,2
第678笔
　　　　杂曲歌辞　同前（僧皎然）
翠楼春酒虾蟆陵，长安少年皆共矜。纷纷半醉绿槐道，蹀躞花骢骄不胜。

[页]卷,册....[329]24,2
第679笔
　　　　杂曲歌辞　渭城少年行（崔颢）
洛阳二（集作三）月梨花飞，秦地行人春忆归。扬鞭走马城南陌，朝逢驿使秦川客。
驿使前日发章台，传道长安春早来。棠梨宫中燕初至，葡萄馆里花正开。
念此使人归更早，三月便达长安道。长安道上春可怜，摇风荡日曲河边。
万户楼台临渭水，五陵花柳满秦川。秦川寒食盛繁华，游子春来喜见花（集作不见花）。
斗鸡下杜尘初合，走马章台日半斜。章台帝城称贵里，青楼日晚歌钟起。
贵里豪家白马骄，五陵年少不相饶。双双挟弹来金市，两两鸣鞭上渭桥。
渭城桥头酒新熟，金鞍白马谁家宿。可怜锦瑟筝琵琶，玉台清酒就君（集作倡）家。
小妇春来不解羞，娇歌一曲杨柳花。
[页]卷,册....[329]24,2
第680笔
　　　　杂曲歌辞　邯郸少年行（高适）
邯郸城南游侠子，自矜生长邯郸里。千场纵博家仍富，几度报雠身不死。
宅中歌笑日纷纷，门外车马如云屯（集作常如云）。未知肝胆向谁是，令人却忆平原君。
君不见今人交态薄，黄金用尽还疏索。以兹感激（一作叹）辞旧游，更于时事无所求。
且与少年饮美酒，往来射猎西山头。
[页]卷,册....[329]24,2
第681笔
　　　　杂曲歌辞　同前（郑锡）[329]
霞鞍金口骝，豹袖紫貂裘。家住丛台下（集作近），门前漳水流。
唤人呈楚舞，借客试吴钩。见说秦兵至，甘心赴国雠。
[页]卷,册....[330]24,2
第682笔
　　　　杂曲歌辞　轻薄篇（李益）
豪不必驰千骑，雄不在垂双鞬。天生俊气自相逐，出与雕鹗同飞翻。
朝行九衢不得意，下鞭走马城西原。忽闻燕雁一声去，回鞭挟弹平陵园。
归来青楼曲未半，美人玉色当金尊。淮阴少年不相下，酒酣半笑倚市门。
安知我有不平色，白日欲顾（集作落）红尘昏。死生容易如反掌，得意失意由一言。
少年但饮莫相问，此中报雠亦报恩。
[页]卷,册....[331]25,2
第683笔
　　　　杂曲歌辞　同前二首（僧贯休）
绣林锦野，春态相压。谁家少年，马蹄蹋蹋。
斗鸡走狗夜不归，一掷赌却如花妾。惟（集作谁）云不颠不狂，其名不彰，
悲夫。

木落萧萧，蛩鸣唧唧。不觉朱蔫脸红，霜劫鬓漆。
世途多事，泣向秋日。方吟少壮不努力，老大徒伤悲，
如何。

[页]卷,册....[331]25,2
第684笔
　　　　杂曲歌辞　轻薄行（僧齐己）
玉鞭金镫骅骝蹄，横眉吐气如虹霓。五陵春暖芳草齐，笙歌到处花成泥。
日沈月上且斗鸡，醉来莫问天[331]高低。伯阳道德何涕唾，仲尼礼乐徒卑栖。
[页]卷,册....[332]25,2
第685笔
　　　　杂曲歌辞　灞上轻薄行（孟郊）
长安无缓步，况值天景暮。相逢灞浐间，亲戚不相顾。
自叹方拙身，忽随轻薄伦。常恐失所避，化为车辙尘。
此中生白发，疾走亦未歇。
[页]卷,册....[332]25,2
第686笔
　　　　杂曲歌辞　游侠篇（崔颢）
少年负胆气，好勇复知机。仗剑出门去，孤城逢合围。
杀人辽水上，走马渔阳归。错落金琐甲，蒙茸貂鼠衣。
还家行且猎，弓矢速如飞。地迥鹰犬疾，草深狐兔肥。
腰间悬（集作带）两绶，转眄生光辉。顾谓今日战，何如随建威。
[页]卷,册....[332]25,2
第687笔
　　　　杂曲歌辞　游侠行（孟郊）
壮士性刚决，火中见石裂。杀人不回头，轻生如暂别。
岂知眼有泪，肯白头上发。平生无恩酬，剑闲一百月。
[页]卷,册....[332]25,2
第688笔
　　　　杂曲歌辞　侠客行（李白）
赵客缦胡缨，吴钩霜雪明。银鞍照白马，飒沓如流星。
十步杀一人，千里不留行。事了拂衣去，深藏身与名。
闲过信陵饮，脱剑膝前横。将炙啖朱亥，持觞劝侯嬴。
三杯吐然诺，五岳倒为轻。眼花耳热后，意气素霓生。
救赵挥金槌，邯郸先震惊。千秋二壮士，烜赫大梁城。
纵死侠骨香，不惭世上英。谁能书阁下，白首太玄经。[332]
[页]卷,册....[332]25,2
第689笔
　　　　杂曲歌辞　同前（元稹）
侠客不怕死，怕在事不成。事成不肯藏姓名，我非窃贼谁夜行。
白日堂堂杀袁盎，九衢草草人面青。此客此心师海鲸，海鲸露背横沧溟。
海滨分作两处生，海鲸分海减海力。侠客有谋人不测，三尺铁蛇延二国。
[页]卷,册....[333]25,2
第690笔
　　　　杂曲歌辞　同前（温庭筠）
欲出鸿都门，阴云蔽城阙。宝剑黯如水，微红湿余血。
白马夜频嘶（一作惊），三更霸陵雪。
[页]卷,册....[333]25,2
第691笔
　　　　杂曲歌辞　行行游且猎篇（李白）
边城儿，生年不读一字书，但知游猎夸轻趫。胡马秋肥宜白草，
骑来蹑影何矜（一作可怜）骄。金鞭拂云挥鸣鞘，半酣呼鹰出远郊。弓弯满月不虚发，
双鸧迸落连飞髇。海边观者皆辟易，猛气英风振沙碛。儒生不及游侠人，
白首下帷复何益。
[页]卷,册....[333]25,2
第692笔
　　　　杂曲歌辞　游子吟（孟郊）
慈母手中线，游子身上衣。临行密密缝，意恐迟迟归。
谁言寸草心，报得三春晖。
[页]卷,册....[333]25,2
第693笔
　　　　杂曲歌辞　同前（顾况）
故枥思疲马，故巢思迷禽。浮云蔽我乡，踯躅游子吟。
游子悲久滞，浮云郁东岑。客堂无丝桐，落叶如秋霖。
艰哉远游子，所以悲滞淫。一为浮云词，愤塞谁能禁。
驰晖（集作归）百年内，惟愿展所钦。胡为不归欤，坐使年病侵。
未老霜遶鬓，非狂火烧心。太行何艰哉，北斗不可斟。
夜晴星河出，耿耿辰与参。佳人敻青天，尺素重于金。
泬寥群动异，眇默诸境森。苔衣上闲阶，蜻蛚（集作蟋蟀）催寒砧。
立身计几误，道险无容[333]针。三年不还家，万里遗锦衾。
梦魂无重阻，离忧因（集作罔）古今。胡为不归欤，孤负丘中琴。
腰下是何物，牵缠旷登寻。朝与名山期，夕宿楚水阴。
楚水殊演漾，名山杳岖嵚。客从洞庭来，婉娈潇湘深。
橘柚在南国，鸿雁遗秋音。下有碧草洲，上有青橘林。
引烛窥洞穴，凌波睥天琛。蒲荷影参差，凫鹤雏淋涔。
浩歌惜芳杜，散发轻华簪。胡为不归欤，泪下沾衣襟。
鸢飞戾霄汉，蝼蚁制鳣鲟。赫赫大圣朝，日月光照临。
圣主虽启迪，奇人分堙沈。层城发（集作登）云韶，玉（集作王）府锵球琳。
鹿鸣志丰草，况复虞人箴。
[页]卷,册....[334]25,2
第694笔
　　　　杂曲歌辞　同前（李益）
女羞夫婿荡，客耻主人贱。遭遇同众流，低回愧相见。
君非青铜镜，何事空照面。莫以衣上尘，不谓心如练。
人生当荣盛，待士勿言倦。君看白日驰，何异弦上箭。
[页]卷,册....[334]25,2
第695笔
　　　　杂曲歌辞　壮士吟（贾岛）
壮士不曾悲，悲即无回期。如何易水上，未歌先泪垂。
[页]卷,册....[334]25,2
第696笔
　　　　杂曲歌辞　壮士行（刘禹锡）
阴风振寒郊，猛虎正咆哮。徐行出烧地，连吼入黄茆。
壮士走马去，镫前弯玉弰。叱之使人立，一发如铍交。
悍睛忽星坠，飞血溅林梢。彪炳为我席，膻腥充我庖。
里中欣害除，贺酒纷号呶（集作呶号）。明日长桥上，倾城看斩蛟。
[页]卷,册....[334]25,2
第697笔
　　　　杂曲歌辞　同前（鲍溶）
西方太白高，壮士羞病死。心知报恩处，对酒歌易水。
砂鸿嗥天末，横剑别妻子。苏武执节归，班超束书[334]起。
山河不足重，重在遇知己。
[页]卷,册....[335]25,2
第698笔
　　　　杂曲歌辞　同前（施肩吾）
一斗之胆撑脏腑，如磥之筋碍臂骨。有时误入千人丛，自觉一身横突兀。
当今四海无烟尘，胸襟被压不得伸。冻枭残虿我不取，污我匣里青蛇鳞。
[页]卷,册....[335]25,2
第699笔
　　　　杂曲歌辞　浩歌（李贺）
南风吹山作平地，帝遣天吴移海水。王母桃花千遍红，彭祖巫咸几回死。
青毛骢马参差钱，娇春杨柳含细（一作缃）烟。筝人劝我金屈卮，神血未凝身问谁。
不须浪饮（一作乱舞）丁督护，世上英雄本无主。买丝绣作平原君，有酒惟浇赵州土。
漏催水咽玉蟾蜍，卫娘发薄不胜梳。看（一作羞）见秋眉换深（集作新）绿，二十男儿那刺促。
[页]卷,册....[335]25,2
第700笔
　　　　杂曲歌辞　浩歌行（白居易）
天长地久无终毕，昨夜今朝又明日。鬓发苍浪牙齿疏，不觉身年四十七。
前去五十有几年，把镜照面心茫然。既无长绳系白日，又无大药驻朱颜。
朱颜日渐不如故，青史功名在何处。欲留年少待富贵，富贵不来年少去。
去复去兮如长河，东流赴海无回波。贤愚贵贱同归尽，北邙冢墓高嵯峨。
古来（一作今）如此非独我，未死有酒且酣歌。颜回短命伯夷饿，我今所得亦已多。
功名富贵须待命，命若不来知（一作争）奈何。
[页]卷,册....[335]25,2
第701笔
　　　　杂曲歌辞　归去来引（张炽）
归去来，归期不可违，相见故明月，浮云共我归。
[页]卷,册....[335]25,2
第702笔
　　　　杂曲歌辞　丽人曲（崔国辅）
红颜称绝代，欲并真无侣。独有镜中人，由来自相许。
[页]卷,册....[336]25,2
第703笔
　　　　杂曲歌辞　丽人行（杜甫）
三月三日天气新，长安水边多丽人。态浓意远淑且真，肌理细腻骨肉匀。
绣（一作画）罗衣裳照暮春，蹙金孔雀银麒麟。头上何所有，翠微（一作为）㔩（一作匌）叶垂鬓唇。
背后何所见，珠压腰衱稳称身。就中云幕椒房亲，赐名大国虢与秦。
紫驼之峰（一作珍）出翠釜，水晶之盘行素鳞。犀箸厌饫久未下，鸾刀缕切空纷纶。
黄门飞鞚不动尘，御厨丝络（一作骆驿）送八珍。箫鼓（一作管）哀吟感鬼神，宾从杂遝实要津。
后来鞍马何逡巡，当轩（一作道）下马入锦茵。杨花雪落覆白苹，青鸟飞去衔红巾。
炙手可热势（一作世）绝伦，慎莫近（一作向）前丞相嗔。
[页]卷,册....[336]25,2
第704笔
　　　　杂曲歌辞　东飞伯劳歌（张柬之）
青田白鹤丹山凤，婺女姮娥两相送。谁家绝世绮帐前，艳粉芳脂映宝钿。
窈窕玉堂褰翠幕，参差绣户悬珠箔。绝世三五爱红妆，冶袖长裾兰麝香。
春去花枝俄易改，可叹年光不相待。
[页]卷,册....[336]25,2
第705笔
　　　　杂曲歌辞　同前（李峤）
传书青鸟迎箫凤，巫岭荆台数通梦。谁家窈窕住园楼，五马千金照陌头。
罗裙（一作裾）玉佩当轩出，点翠施红竞春日。佳人二八盛舞歌，羞将百万呈双娥。
庭前芳树朝夕改，空驻妍华欲谁待。
[页]卷,册....[336]25,2
第706笔
　　　　杂曲歌辞　同前（李暇）
秦王龙剑燕后琴，珊瑚宝匣镂双心。谁家女儿抱香枕，开衾灭烛愿侍寝。
琼窗半上金缕帱，轻罗隐（集作掩）[336]面不障（集作遮）羞。青绮帏中坐相忆，红罗镜里见愁色。
簷花照月莺对栖，空将可怜暗中啼。
[页]卷,册....[337]25,2
第707笔
　　　　杂曲歌辞　鸣雁行（李白）
胡雁鸣，辞燕山。昨发委羽朝度关，一一衔芦枝。
南飞散落天地间，连行接翼往复还。客居烟波寄湘吴，凌霜触雪毛体枯。
畏逢矰惊相呼，闻弦虚坠良可吁。君更弹射何为乎。
[页]卷,册....[337]25,2
第708笔
　　　　杂曲歌辞　同前（韩愈）
嗷嗷鸣雁鸣且飞，穷秋南去春北归。去寒就暖识所处（一作依），天长地阔栖息稀。
风霜酸苦稻粱微，羽毛摧落身不肥。徘徊反顾群侣违，哀鸣欲下洲（一作渊）渚非。
江南水阔朝（一作朔）云多，草长沙软无网罗。闲飞静集鸣相和，违忧怀息（一作惠）性匪他。
凌风一举君谓何。
[页]卷,册....[337]25,2
第709笔
　　　　杂曲歌辞　同前（鲍溶）
七月朔方雁心苦，联影翻空落南土。八月江南阴复晴，浮云绕天难夜行。
羽翼劳痛心虚惊，一声相呼百处鸣。楚童夜宿烟波侧，沙上布罗连草色。
月暗风悲欲下天，不知何处容栖息。楚童胡为伤我神，尔不曾作远行人。
江南羽族本不少，宁得网罗此客鸟。
[页]卷,册....[337]25,2
第710笔
　　　　杂曲歌辞　同前（陆龟蒙）
朔风动地来，吹起沙上声。闺中有边思，玉箸此时横。
莫怕儿女恨，主人烹不鸣。
[页]卷,册....[337]25,2
第711笔
　　　　杂曲歌辞　空城雀（李白）
嗷嗷空城雀，身计何戚促。本与鹪鹩群，不随凤凰族。
提携四黄口，饮乳未尝足。食君糠粃余，常恐乌鸢[337]逐。
耻涉太行险，羞营覆车粟。天命有定端，守分绝所欲。
[页]卷,册....[338]25,2
第712笔
　　　　杂曲歌辞　同前（王建）
空城雀，何不飞来人家住，空城无人种禾黍。土间生子草间长，
满地蓬蒿幸无主。近村虽有高树枝，雨中无食长苦饥。八月小儿挟弓箭，
家家畏我（集作向）田头飞。但能不出空城里，秋时百草皆有子。黄口（集作报言）黄口莫啾啾，
长尔得成无横死。
[页]卷,册....[338]25,2
第713笔
　　　　杂曲歌辞　同前（聂夷中）
一雀入官仓，所食能损几。所虑往损频，官仓乃害尔。
鱼网不在天，鸟网不在水。饮啄要自然，何必空城里。
[页]卷,册....[338]25,2
第714笔
　　　　杂曲歌辞　同前（刘驾）
饥啄空城土，莫近太仓粟。一粒未充肠，却入公子腹。
且吊城上骨，几曾害尔族。不闻庄辛语，今日寒芜绿。
[页]卷,册....[338]25,2
第715笔
　　　　杂曲歌辞　车遥遥（孟郊）
路喜到江尽，江上又通舟。舟车两无阻，何处不得游。
丈夫四方志，女子安可留。郎自别日言，无令生远愁。
旅雁忽叫月，断猿寒啼秋。此夕梦君梦，君在百城楼。
寄泪无因波，寄恨无因辀。愿为驭者手，与郎回马头。
[页]卷,册....[338]25,2
第716笔
　　　　杂曲歌辞　同前（张籍）[338]
征人遥遥出古城，双轮齐动驷马鸣。山川无处无（集作不）归路，念君长作万里行。
野田人稀秋草绿，日暮放马车中宿。惊麏游兔在我傍，独唱乡歌对僮仆。
君家大宅凤城隅，年年道上随行车。愿为玉銮系华轼，终日有声在君侧。
门前旧辙久已平，无由复得君消息。
[页]卷,册....[339]25,2
第717笔
　　　　杂曲歌辞　同前（张祜）
东方咙咙车轧轧，地色不分新去辙。闺门半掩床（集作窗）半空，斑斑枕花残泪红。
君心若车千万转，妾身如辙遗渐远。碧川迢迢山宛宛，马蹄在耳轮在眼。
桑间女儿情不浅，莫道野蚕能作茧。
[页]卷,册....[339]25,2
第718笔
　　　　杂曲歌辞　同前（胡曾）
自从车马出门朝，便入空房守寂寥。玉枕夜残鱼信绝，金钿秋尽雁书遥。
脸边楚雨临风落，头上春云向日销。芳草又衰还不至，碧天霜冷转无憀。
[页]卷,册....[339]25,2
第719笔
　　　　杂曲歌辞　自君之出矣（辛弘智）
自君之出矣，梁尘静不飞。思君如满月，夜夜减容晖。
[页]卷,册....[339]25,2
第720笔
　　　　杂曲歌辞　同前（李康成）
自君之出矣，弦吹绝无声。思君如百草，撩乱逐春生。
[页]卷,册....[339]25,2
第721笔
　　　　杂曲歌辞　同前（卢仝）
自君之出矣，壁上蜘蛛织。近取见妾心，夜夜无休息。
妾有双玉环，寄君表相忆。环是妾之心，玉是君之德。
驰情增悴容，蓄思损精力。玉簟寒凄凄，延想心恻恻。
风含霜月明，水泛碧天色。此水有尽时，此情无[339]终极。
[页]卷,册....[340]25,2
第722笔
　　　　杂曲歌辞　同前（雍裕之）
自君之出矣，宝镜为谁明。思君如陇水，长闻鸣咽声。
[页]卷,册....[340]25,2
第723笔
　　　　杂曲歌辞　同前（张祜）
自君之出矣，万物看成古。千寻葶苈枝，争奈长长苦。
[页]卷,册....[340]25,2
第724笔
　　　　杂曲歌辞　长相思（郎大家宋氏）
长相思，久离别。关山阻，风烟绝。
台上镜文销，袖中书字灭。不见君形影，何曾有懽悦。
[页]卷,册....[340]25,2
第725笔
　　　　杂曲歌辞　同前（苏颋）
君不见天津桥下东流水，东望龙门北朝市。杨柳青青宛地垂，桃红李白花参差。
花参差，柳堪结，此时忆君心断绝。
[页]卷,册....[340]25,2
第726笔
　　　　杂曲歌辞　同前三首（李白）
长相思，在长安。络纬秋啼金井栏，微霜凄凄簟色寒。
孤灯不明思欲绝，卷帷望月空长叹。美人如花（一作佳期迢迢）隔云端，上有青冥之长天，
下有绿水之波澜。天长路远魂飞苦，梦魂不到关山难。长相思，
摧心肝。

日色已尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。
此曲有意无人传，愿随春风寄燕然，忆君迢迢隔青天。昔日横波目，
今成流泪泉。不信妾肠断，归来看取明镜前。
[340]
美人在时花满堂，美人去后花余床。床中绣被卷不寝，至今三载犹闻香。
香亦竟不灭，人亦竟不来。相思黄叶落，白露点青苔。

[页]卷,册....[341]25,2
第727笔
　　　　杂曲歌辞　同前（张继）
辽阳望河县，白首无由（一作人）见。海上珊瑚枝，年年寄春燕。
[页]卷,册....[341]25,2
第728笔
　　　　杂曲歌辞　同前二首（令狐楚）
君行登陇上，妾梦在闺中。玉箸千行落，银床一半空。

绮席春眠觉，纱窗晓望迷。朦胧残梦里，犹自在辽西。
[页]卷,册....[341]25,2
第729笔
　　　　杂曲歌辞　同前（白居易）
九月西风兴，月冷霜（一作露）华凝。思君秋夜长，一夜魂九升。
二月东风来，草坼花心开。思君春日迟，一日肠九回。
妾住洛桥北，君住洛桥南。十五即相识，今年二十三。
有如女萝草，生在松之侧。蔓短枝苦高，萦回上不得。
人言人有愿，愿至天必成。愿作远方兽，步步比肩行。
愿作深山木，枝枝连理生。
[页]卷,册....[341]25,2
第730笔
　　　　杂曲歌辞　千里思（李白）
李陵没胡沙，苏武还汉家。迢迢五原关，朔雪乱边（集作愁见雪如）花。
一去隔绝域（集作国），思归但长嗟。鸿雁向西北，飞（一作因）书报天涯。
[页]卷,册....[341]25,2
第731笔
　　　　杂曲歌辞　同前（李端）
凉州风月美，遥望居延路。泛泛下天云，青青缘塞树。
燕山苏武上，海岛田横住。更是草生时，行人出门[341]去。
[页]卷,册....[342]25,2
第732笔
　　　　杂曲歌辞　行路难（卢照邻）
君不见长安城北渭桥边，枯木横槎卧古田。昔日含红复含紫，常时留雾亦留烟。
春景春风花似雪，香车玉舆恒阗咽。若个游人不竞攀，若个倡家不来折。
倡家宝袜蛟龙帔，公子银鞍千万骑。黄莺一向花娇春（集作一一向花娇），两两三三（集作青鸟双双）将子戏。
千尺长条百尺枝，丹（集作月）桂青（集作星）榆相蔽亏。珊瑚叶上鸳鸯鸟，凤凰巢里雏鹓儿。
巢倾枝折凤归去，条枯叶落狂（集作任）风吹。一朝零落无人问，万古摧残君讵知。
人生贵贱无终始，倏忽须臾难久恃。谁家能驻西山日，谁家能堰东流水。
汉家陵树满秦川，行来行去尽哀怜。自昔公卿二千石，咸拟荣华一万年。
不见朱唇将白貌，惟闻素棘与黄泉。金貂有时须换酒，玉麈但摇莫计钱。
寄言坐客神仙署，一生一死交情处。苍龙阙下君不来，白鹤山前我应去。
云间海上邈难期，赤心会合在何时。但愿尧年一百万，长作（一作与）巢由也不辞。
[页]卷,册....[342]25,2
第733笔
　　　　杂曲歌辞　同前（张纮）
君不见温家玉镜台，提携抱握九重来。君不见相如绿绮琴，一抚一拍凤凰音。
人生意气须及早，莫负当年行乐心。荆王奏曲楚妃叹，曲尽欢终夜将半。
朱楼银阁正平生，碧草青苔坐芜漫。当春对酒不须疑，视目相看能几时。
春风吹尽燕初至，此时自谓称君意。秋露萎草鸿始归，此时衰暮与君违。
人生翻覆何常足，谁保容颜无是非。
[页]卷,册....[342]25,2
第734笔
　　　　杂曲歌辞　同前五首（贺兰进明）[342]
君不见岩下井，百尺不及泉。君不见山上蒿（集作苗），数寸凌云烟。
人生相（集作赋）命亦如此，何苦太息自忧煎。但愿亲友长含笑，相逢莫吝（集作不乏）杖头钱。
寒夜邀欢须秉烛，岂得空（集作常）思花柳年。

君不见门前柳，荣曜暂时萧索久。君不见陌上花，狂风吹去落谁家。
谁（集作邻）家思妇见之叹，蓬首不梳心历乱。盛年夫婿长别离，岁暮相逢色凋（集作已）换。

君不见荒（集作芳）树枝，春花落尽蜂不窥。君不见梁上泥，秋风始高燕不栖。
荡子从军事征战，蛾眉婵娟空守闺。独宿自然堪下泪，况复时闻乌夜啼。

君不见云间（一作中）月，暂盈还复缺。君不见林下风，声远意难穷。
亲故平生欲聚散，欢娱未尽尊酒空。自叹青青陵上柏，岁寒能与几人同。

君不见东流水，一去无穷已。君不见西郊云，日夕空氛氲。
群雁裴回不能去，一雁悲鸣复失群。人生结交在终始，莫为（集作以）升沈中路分。

[页]卷,册....[343]25,2
第735笔
　　　　杂曲歌辞　同前（崔颢）
君不见建章宫中金明枝，万万长条拂地垂。二月三月花如霰，九重幽深君不见。
艳彩朝含四宝宫，香风吹（集作旦）入朝云殿。汉家宫女春未阑，爱此芳香朝暮看。
看去看来心不忘，攀折将安镜台上。双双素手剪不成，两两红妆笑相向。
建章昨夜起春风，一花飞落长信宫。长信丽人见花泣，忆此珍树何嗟及。
我昔初在昭阳时，朝折（集作攀）暮折登玉墀。祗言岁岁长相对，不寤今朝遥相思。
[页]卷,册....[343]25,2
第736笔
　　　　杂曲歌辞　同前三首（李白）[343]
金尊清酒斗十千，玉盘珍羞直万钱。停杯投箸不能食，拔剑四顾心茫然。
欲渡黄河冰塞川，将登太行雪暗天（集作满山）。闲来垂钓坐（集作碧）溪上，忽复乘舟梦日边。
行路难，行路难，多岐路，今安在。
长风破浪会有时，直挂云帆济沧海。

大道如青天，我独不得出。羞逐长安社中儿，赤鸡白狗（一作雉）赌梨栗。
弹剑作歌奏苦声，曳裾王门不称情。淮阴市井笑韩信，汉朝公卿（一作侯）忌贾生。
君不见昔时燕家重郭隗，拥篲折腰（一作节）无嫌猜。剧辛乐毅感恩分，输肝剖（一作割）胆效英才。
昭王白骨萦蔓（集作烂）草，谁人更扫黄金台。行路难，归去来。

有耳莫洗颍川水，有口莫食首阳蕨。含光混世贵无名，何用孤高比云月。
吾观自古贤达人，功成不退皆殒身。子胥既弃吴江上，屈原终投湘水滨。
陆机才多（集作雄才）岂自保，李斯税驾苦不早。华亭鹤唳讵可闻，上蔡苍鹰何足道。
君不见吴中张翰称（一作真）达士（集作生），秋风忽忆江东行。且乐生前一杯酒，何须身后千载名。

[页]卷,册....[344]25,2
第737笔
　　　　杂曲歌辞　同前三首（顾况）
君不见古来（集作人）烧水银，变作北邙山上尘。藕丝挂身在虚空（集作在虚空中），欲落不落愁杀人。
睢水英雄多血刃，建章宫阙成灰（集作煨）烬。淮王身死桂枝（集作树）折，徐氏（集作福）一去音书绝。
行路难，行路难，生死皆由天。秦皇汉武遭下（集作不）脱，
汝独何人学神仙。

君不见担雪塞井徒（集作空）用力，炊砂作饭岂堪吃（集作食）。一生肝胆向人尽，相识不如不相识。
冬青树上挂凌宵，岁〔晏〕（宴）花凋树不凋。凡物各自有根本，种禾终不生豆苗。
行路难，行路难，何处是平道。中心[344]无事当富贵，
今日觉（集作看）君颜色好。

君不见少年头上如云发，少壮如云老如雪。岂知灌顶有醍醐，能使清凉头不热。
吕梁之水挂飞流，鼋鼍蛟蜃不敢游。少年恃险若平地，独倚长剑凌清秋。
行路难，行路难。昔少年，今已老。
前朝竹帛事皆空，日暮牛羊古城草。

[页]卷,册....[345]25,2
第738笔
　　　　杂曲歌辞　同前（李颀）
汉家名臣杨德祖，四代五公享茅土。父兄子弟（集作父子兄弟）绾银黄，跃马鸣珂朝建章。
火浣单衣绣方领，茱萸锦带玉盘囊。宾客填街复满坐，片言出口生辉光。
世人逐势争奔走，沥胆隳肝惟恐后。当时一顾生青云，自谓生死长随君。
一朝谢病还乡里，穷巷苍茫绝知己。秋风落叶闭重门，昨日论交竟谁是。
薄俗嗟嗟难重陈，深山麋鹿下为邻。鲁连所以蹈沧海，古往今来称达人。
[页]卷,册....[345]25,2
第739笔
　　　　杂曲歌辞　同前二首（高适）
君不见富家翁，昔时贫贱谁比数。一朝金多结豪贵，万事胜人健如虎。
子孙成长（集作行）满眼前，妻能（一作解）管弦妾能舞。自矜一朝（集作身）忽如此，却笑傍人独悲（一作愁）苦。
东邻少年安所如，席门穷巷出无车。有才不肯学干谒，何用年年空读书。

长安少年不少钱，能骑骏马鸣金鞭。五侯相逢大道边，美人弦管争留连。
黄金如斗不敢惜，片言如山莫弃捐。安知憔悴读书者，暮宿虚（集作灵）台私自怜。

[页]卷,册....[345]25,2
第740笔
　　　　杂曲歌辞　同前（张籍）[345]
湘东行人长叹息，十年离家归未得。弊裘羸马苦难行，僮仆饥寒少筋力。
君不见床头黄金尽，壮士无颜色。龙蟠泥中未有云，不能生彼升天翼。
[页]卷,册....[346]25,2
第741笔
　　　　杂曲歌辞　同前（聂夷中）
莫言行路难，夷狄如中国。谓言骨肉亲，中门如异域。
出处全在人，路亦无通塞。门前两条辙，何处去不得。
[页]卷,册....[346]25,2
第742笔
　　　　杂曲歌辞　同前（韦应物）
荆山之白玉兮，良工雕琢双环连。月蚀中央镜心穿，故人赠妾初相结。
恩在环中寻不绝，人情厚薄苦须臾。昔似连环今似玦，连环可碎不可离。
如何物在人自移，上客勿遽欢。听妾歌路难，傍人见环环可怜。
不知中有长恨端。
[页]卷,册....[346]25,2
第743笔
　　　　杂曲歌辞　同前三首（柳宗元）
君不见夸父逐日窥虞渊，跳踉北海超昆仑。披霄决汉出沆漭，瞥裂左右遗星辰。
须臾力尽道渴死，狐鼠蜂蚁争噬吞。北方竫人长九寸，开口抵掌更笑喧。
啾啾饮食滴与粒，生死亦足终天年。睢盱大志少成遂，坐使儿女相悲怜。

虞衡斤斧罗千山，工命采斫杙与椽。深林土翦十取一，百牛连鞅摧双辕。
万围千寻妨道路，东西蹶倒山火焚。遗余毫末不见保，𨅬跞磵壑何当存。
群材未成质已夭，突兀𡷸豁空岩峦。柏梁天灾武库火，匠石狼顾相愁冤。
君不见南山栋梁益稀少，爱材养育谁复论。

飞雪断道冰成梁，侯家炽炭雕玉房。蟠龙吐耀虎喙张，熊蹲豹掷争低昂。
攒峦丛□射朱光，丹霞翠雾飘奇香。美人四向回明珰，雪山冰谷晞太阳。
星躔奔走不得止，奄忽双燕栖虹梁。风台露榭生光饰，死灰弃置参与商。
盛时一去贵反贱，桃笙葵扇安可常（集作当）。

[页]卷,册....[347]25,2
第744笔
　　　　杂曲歌辞　同前（鲍溶）
玉堂向夕如无人，丝竹俨然宫商死。细人何言入君耳，尘生金尊酒如水。
君今不念岁蹉跎，雁天明明凉露多。华灯青凝久照夜，彩童窈窕虚垂罗。
入宫见妒君不察，莫入此地出风波。此时不乐早休息，女颜易老君如何。
[页]卷,册....[347]25,2
第745笔
　　　　杂曲歌辞　同前五首（僧贯休）
不会当时（一作初）作天地，刚有多般愚与智。到头还用真宰心，何如上下皆清气。
大道冥冥不知处，那堪顿得羲和辔。义不义兮仁不仁，拟学长生更容易。
负心为炉复为火，缘木求鱼应且止。君不见烧金炼石古帝王，鬼火荧荧白杨里。

君不见道傍废井生古木，本是骄奢贵人屋。几度美人照影来，素绠银瓶濯纤玉。
云飞雨散今如此，绣闼雕甍作荒谷。沸渭笙歌君莫夸，不应长是西家哭。
休说遗编行者几，至竟终须合天理。败他成此亦何功，苏张终作多言鬼。
行路难，行路难，不在羊肠里。

九有茫茫共尧日，浪死虚生亦非一。清净玄音竟不闻，花眼酒肠暗如漆。
或偶因片言只字登第光二亲，又不能献可替不航要津。口谈羲轩与周孔，履行不及屠沽人。
行路难，行路难，日暮途远空悲叹。

君不见道傍树有寄生枝，青青郁郁同荣衰。无情之物尚如此，为人不及还堪悲。
父归坟兮未朝夕，已分黄金争田宅。高堂老母头似霜，心作数支泪常滴。
我闻忽如负芒刺，不独为君空叹息。古人尺布犹可缝，浔阳义犬令人忆。
寄言世上为人子，孝义团圆莫如此。若如此，不遄死兮更何俟。

君不见山高海深人不测，古往今来转青碧。浅近轻浮莫与交，池（一作地）卑只解生荆棘。
谁道黄金如粪土，张耳陈余断消息。行路难，行路难，
君自看。

[页]卷,册....[348]25,2
第746笔
　　　　杂曲歌辞　同前二首（僧齐己）
行路难，君好看。惊波不在黤黮间，小人心里藏奔湍。
七盘九折寒崷崒，翻车倒盖犹堪出。未似是非唇舌危，暗中潜毁平人骨。
君不见楚灵均，千古沈冤湘水滨。又不见李太白，一朝却作江南客。

下浸与高盘，不为行路难。是非真险恶，翻覆作峰峦。
漆愧同时黑，朱惭巧处丹。令人畏相识，欲画白云看。
[页]卷,册....[348]25,2
第747笔
　　　　杂曲歌辞　同前（翁绶）
行路艰难不复歌，故人荣达我蹉跎。双轮晚上铜梁（一作台）雪，一叶春浮瘴海波。
自古要津皆若此，方今失路欲如何。君看西汉翟丞相，凤沼朝辞暮雀罗。
[页]卷,册....[348]25,2
第748笔
　　　　杂曲歌辞　同前（薛能）
何处力堪殚，人心险万端。藏山难测度，暗水自波澜。
对面如千里，回肠似七盘。已经吴阪困，欲向雁门难。
南北诚须泣，高深不可干。无因善行止，车辙得平安。
[页]卷,册....[348]25,2
第749笔
　　　　杂曲歌辞　从军中行路难二首（骆宾王）
君不见封狐雄虺自成群，冯深负固结妖氛。玉玺分兵征恶少，金坛受律动将军。
将军拥旄宣庙略，战士横行静夷落。长驱一息背铜梁，直指三巴逾剑阁。
阁道岧峣上（集作起）戍楼，剑门遥裔俯灵丘。邛关九折无平路，江水双源有急流。
征役无期返，他乡岁华晚。杳杳丘陵出，苍苍林薄远。
途危紫盖峰，路涩青泥阪。去去指哀牢，行行入不毛。
绝壁千里险，连山四望高。中外分区宇，夷夏殊风土。
交趾枕南荒，昆弥临北户。川源饶毒雾，溪谷多淫雨。
行潦四时流，崩查千岁古。漂梗飞蓬不自安，扪藤引葛度危峦。
昔时闻道从军乐，今日方知行路难。苍江绿水东流驶，炎洲丹徼南中地。
南中南斗映星河，秦川秦塞阻烟波。三春边地风光少，五月泸中瘴疠多。
朝驱疲斥候，夕息倦谁何。向月弯繁弱，连星转太阿。
重义轻生怀一顾，东伐西征凡几度。夜夜朝朝斑鬓新，年年岁岁戎衣故。
灞城隅，滇池水。天涯望转积，地际行无已。
徒觉炎凉节物非，不知关山千万里。弃置勿重陈，重陈（集作征行）多苦辛。
且悦清笳杨柳曲，讵忆芳园桃李人。绛节朱旗分白羽，丹心白刃酬明主。
但令一技（集作被）君王识，谁惮三边征战苦。行路难，行路难，
岐路（集无此二字）几千端。无复归云冯短翰，望日想长安。

君不见玉关尘色暗边亭，铜鞮杂虏寇长城。天子按剑征余勇，将军受脤事横行。
七德龙韬开玉帐，千里鼍鼓叠金钲。阴山苦雾埋高垒，交河孤月照连营。
连营去去无穷极，拥旆遥遥过绝国。阵云朝结晦天山，寒沙夕涨迷疏勒。
龙鳞水上开鱼贯，马首山前振雕翼。长驱万里詟祁连，分麾三命武功宣。
百发乌号遥碎柳，七尺龙文迥照莲。春来秋去移灰琯，兰闺柳市芳尘断。
雁门迢递尺书稀，鸳被相思双带缓。行路[349]难（集重行路难三字），誓令氛祲静皋兰。
但使封侯龙额贵，讵随中妇凤楼寒。
[页]卷,册....[350]25,2
第750笔
　　　　杂曲歌辞　变行路难（王昌龄）
向晚横吹悲，风动马嘶合。前驱引旗节，千重阵云匝。
单于下阴山，砂砾空飒飒。封侯取一战，岂复念闺合。
[页]卷,册....[350]25,2
第751笔
　　　　杂曲歌辞　古别离（沈佺期）
白水东悠悠，中有西行舟。舟行有返棹，水去无还流。
奈何生别者，戚戚怀远游。远游谁当惜，所悲会难收。
自君间（集作阒）芳屣，青阳四五遒。皓月掩兰室，光风虚蕙楼。
相思无明晦，长叹累冬秋。离居分迟暮，驾高何淹留。
[页]卷,册....[351]26,2
第752笔
　　　　杂曲歌辞　同前（孟云卿）
朝日上高台，离人怨秋草。但见万里天，不见万里道。
君行本遥（集作迢）远，苦乐良难保。宿昔梦同衾，忧心梦颠（集作常倾）倒。
含酸欲谁诉，转转伤怀抱。结发年已迟，征行去何早。
寒暄有时谢，憔悴难再好。人皆算年寿，死者何曾老。
少壮无见期，水深风浩浩。
[页]卷,册....[351]26,2
第753笔
　　　　杂曲歌辞　同前（李益）
双剑欲别风（一作心）凄然，雌沈水底雄上天。江回汉转两不见，云交雨合知何年。
古来万事皆由命，何用临岐苦涕涟。
[页]卷,册....[351]26,2
第754笔
　　　　杂曲歌辞　同前二首（于𣸣）[351]
入室少情意，出门多路岐。黄鹤有归日，荡子无还时。
人谁无分命，妾身何太奇。君为东南风，妾作西北枝。
青楼邻里妇，终年画长眉。自倚对良匹，笑妾空罗帏。

郎本东家儿，妾本西家女。对门中道间，终谓无离阻。
岂知中道间，遣作空闺主。自是爱封侯，非关备胡虏。
知子去从军，何处无良人。

[页]卷,册....[352]26,2
第755笔
　　　　杂曲歌辞　同前（李端）
水国叶黄时，洞庭霜落夜。行舟闻商估，宿在枫林下。
此地送君还，茫茫似梦间。后期知几日，前路转多山。
巫峡通湘浦，迢迢隔云雨。天晴见海樯，月落闻津鼓。
人老自多愁，水深难急流。清宵歌一曲，白首对汀洲。

与君桂阳别，令君岳阳待。后事忽差池，前期日空在。
木落雁嗷嗷，洞庭波浪高。远山云似盖，极浦树如毫。
朝发能几里，暮来风又起。如何两处愁，皆在孤舟里。
昨夜天月明，长川寒且清。菊花开欲尽，荠菜拍（一作泊）来生。
下江帆势速，五两遥相逐。欲问去时人，知投何处宿。
空令猿啸时，泣对湘潭（集作簟）竹。

[页]卷,册....[352]26,2
第756笔
　　　　杂曲歌辞　同前（王缙）
下阶欲离别，相对映兰丛。含辞未及吐，泪落兰丛中。
高堂静秋日，罗衣飘暮风。谁能待明月，回首见床空。
[页]卷,册....[352]26,2
第757笔
　　　　杂曲歌辞　同前（僧皎然）
太湖三山口，吴王在时道。寂寞千载心，无人见春草。
谁堪（集作识）缄怨者，持此伤怀抱。孤舟畏狂风，一点[352]宿烟岛。
望所思兮若何，月荡漾兮空波。云离离兮北断，雁（集作鸿）眇眇兮南多。
身去兮天畔，心折兮湖岸。春山胡为兮塞路，使我归梦兮撩乱。
[页]卷,册....[353]26,2
第758笔
　　　　杂曲歌辞　同前（聂夷中）
欲别牵郎衣，问郎游何处。不恨归日迟，莫向临邛去。
[页]卷,册....[353]26,2
第759笔
　　　　杂曲歌辞　同前二首（施肩吾）
古人谩歌西飞燕，十年不见狂夫面。三更风作切梦刀，万转愁成系肠线。
所嗟不及牛女星，一年一度得相见。老母别爱子，少妻送征郎。
血流既四面，乃亦断二肠。不愁寒无衣，不怕饥无粮。
惟恐征战不还乡，母化为鬼妻为孀。
[页]卷,册....[353]26,2
第760笔
　　　　杂曲歌辞　同前（吴融）
紫燕（集作鸾）黄鹄虽别离，一举千里何难追。犹闻啼风与叫月，流连断续令人悲。
赋情更有深缱绻，碧甃千寻尚为浅。蟾蜍正向清夜流，蛱蝶须教堕丝罥。
莫道断丝不可续，丹穴凤皇胶不远。草草通流水不回（集作莫道流水不回波），海上两潮长不返。
[页]卷,册....[353]26,2
第761笔
　　　　杂曲歌辞　古离别（王适）
昔岁惊杨柳，高楼悲独守。今年芳树枝，孤栖怨别离。
珠帘昼不卷，罗幔晓长垂。苦调琴先觉，愁容镜独知。
频来雁度无消息，罢去（集作却）鸳文何用织。夜还罗帐空有情，春著裙腰自无力。
青轩桃李落纷纷，紫庭兰蕙日氛氲。已能憔悴今如此，更复含情一待君。
[页]卷,册....[353]26,2
第762笔
　　　　杂曲歌辞　同前（常理）
君御狐白裘，妾居缃绮帱。粟钿金夹膝，花错玉搔头。
离别生庭草，征行断戍楼。蟏蛸网清曙，菡萏落红秋。
小胆空房怯，长眉满镜愁。为传儿女意，不用远封侯。
[页]卷,册....[354]26,2
第763笔
　　　　杂曲歌辞　同前（姚系）
凉风已袅袅，露重木兰枝。独上高楼望，行人远不知。
轻寒入洞户，明月满秋池。燕去鸿方至，年年是别离。
[页]卷,册....[354]26,2
第764笔
　　　　杂曲歌辞　同前（张彪）
离别无远近，事欢情亦悲。不闻车轮声，后会将何时。
去日忘寄书，来日乖前期。纵知明当还，一夕千万思。
[页]卷,册....[354]26,2
第765笔
　　　　杂曲歌辞　同前（赵微明）
违（集作为）别未几日，一日如三秋。犹疑望可见，日日上高楼。
惟见分手处，白苹满芳洲。寸心宁死别，不忍生离愁。
[页]卷,册....[354]26,2
第766笔
　　　　杂曲歌辞　同前二首（孟郊）
松山云缭绕，萍路水分离。云去有归日，水分无合时。
春芳役双眼，春色柔四支。杨柳织别愁，千条万条丝。

山川古今路，纵横无断绝。来往天地间，人皆有离别。
行衣未束带，中肠已先结。不用看镜中，自知生白[354]发。
欲陈去留意，声向言前咽。愁结填心胸，茫茫若为说。
荒郊烟莽苍，旷野风凄切。处处得相随，人那不如月。
[页]卷,册....[355]26,2
第767笔
　　　　杂曲歌辞　同前（顾况）
西江上，风动麻姑嫁时浪。西山为水水为尘，不是人间离别人。
[页]卷,册....[355]26,2
第768笔
　　　　杂曲歌辞　同前（僧贯休）
离恨如旨酒，古今饮皆醉。只恐长江水，尽是儿女泪。
伊余非此辈，送人空把臂。他日再相逢，清风动天地。
[页]卷,册....[355]26,2
第769笔
　　　　杂曲歌辞　同前（韦庄）
晴烟漠漠柳毵毵，不那离情酒半酣。更把马鞭云外指，断肠春色在江南。
[页]卷,册....[355]26,2
第770笔
　　　　杂曲歌辞　生别离（孟云卿）
结发生别离，相思复相保。何知（集作如何）日已久，五变庭中草。
眇眇天海途，悠悠吴江岛。但恐不出门，出门无远道。
远道行既难，家贫衣服单。严风吹积雪，晨起鼻何酸。
人生各有恋（一作志），岂不怀所安。分明天上日，生死誓（集作愿）同欢。
[页]卷,册....[355]26,2
第771笔
　　　　杂曲歌辞　同前（白居易）
食蘗不易食梅难，蘗能苦兮梅能酸。未如生别之为难，苦在心兮酸在肝。
晨鸡载鸣残月没，征马重（一作连）嘶行人出。回看骨肉哭一声，梅酸蘗苦甘如蜜。
黄河水白黄云秋，行人河边相对愁。天寒野旷何处宿，棠[355]梨叶战风飕飕。
生离别。生离别，忧从中来无断绝。忧积（一作极）心劳血气衰，
未年三十生白发。
[页]卷,册....[356]26,2
第772笔
　　　　杂曲歌辞　远别离（李白）
远别离，古有皇英之二女，乃在洞庭之南，潇湘之浦。
海水直下万里深，谁人不言此离苦。日惨惨兮云冥冥，猩猩啼烟兮鬼啸雨。
我纵言之将何补，皇穹窃恐不照余之忠诚。雷冯冯兮欲吼怒，尧舜当之亦禅禹。
君失臣兮龙为鱼，权归臣兮鼠变虎。或云（集作言）尧幽囚，舜野死，
九疑联绵皆相似。重瞳孤坟竟何是，帝子泣兮绿云间，随风波兮去无还。
恸哭兮远望，见苍梧之深山。苍梧山崩湘水绝，竹上之泪乃可灭。
[页]卷,册....[356]26,2
第773笔
　　　　杂曲歌辞　同前（张籍）
莲叶团团杏花拆，长江鲤鱼鳍鬣赤。念君少年弃亲戚，千里万里独为客。
谁言远别心不易，天星坠地能为石。几时断得城南陌，勿使居人有行役。
[页]卷,册....[356]26,2
第774笔
　　　　杂曲歌辞　同前二首（令狐楚）
杨柳黄金穗，梧桐碧玉枝。春来消息断，早晚是归时（集作期）。

玳织鸳鸯履，金装翡翠簪。畏人相问著（集作借问），不拟到城南。

[页]卷,册....[356]26,2
第775笔
　　　　杂曲歌辞　久别离（李白）
别来几春未还家，玉窗五见樱桃花。况有锦字书，开缄使人嗟。
至此肠断彼心绝，云鬟绿（一作雾）鬓罢揽（一作梳）结。愁如回飙乱白雪，去年寄书报阳台。
今年寄书重相催，胡为东风（集作东风兮东风）为我吹行云。使西来，待来竟不来。
落花寂寂（一作寞）委青苔。
[页]卷,册....[356]26,2
第776笔
　　　　杂曲歌辞　新别离（戴叔伦）
手把杏花枝，未曾经别离。黄昏掩闺后，寂寞自心（集作心自）知。
[页]卷,册....[357]26,2
第777笔
　　　　杂曲歌辞　今别离（崔国辅）
送别未能旋，相望连水口。船行欲映洲，几度急摇手。
[页]卷,册....[357]26,2
第778笔
　　　　杂曲歌辞　暗别离（刘氏瑶）
槐花结子桐叶焦，单飞越鸟啼青霄。翠轩辗云轻遥遥，燕脂泪迸红线条。
瑶草歇芳心耿耿，玉佩无声画屏冷。朱弦暗断不见人，风动花枝月中影。
青鸾脉脉西飞去，海阔天高不知处。
[页]卷,册....[357]26,2
第779笔
　　　　杂曲歌辞　潜别离（白居易）
不得哭，潜别离。不得语，暗相思，
两心之外无人知。深笼夜〔锁〕（琐）独栖鸟，利剑〔春〕（舂）断连理枝。河水虽浊有清日，
乌头虽黑有白时。惟有潜离与暗别，彼此甘心无后期。
[页]卷,册....[357]26,2
第780笔
　　　　杂曲歌辞　别离曲（张籍）
行人结束出门去，马蹄几时踏门路（集作几时更踏门前路）。忆昔君初纳彩时，不言身属辽阳戍。
早知今日当别离，成君家计良为谁。男儿生身自有役，那得误我少年时。
不如逐君征战死，谁能独老空闺里。
[页]卷,册....[357]26,2
第781笔
　　　　杂曲歌辞　同前（陆龟蒙）
丈夫非无泪，不洒离别间。仗剑对尊酒，耻为游子颜。
蝮蛇一螫手，壮士疾（集作即）解腕。所思在功名，离别何足叹。
[页]卷,册....[357]26,2
第782笔
　　　　杂曲歌辞　西洲曲（温庭筠○一作西州词）
悠悠复悠悠，昨日下西洲。西洲风色好，遥见武昌楼。
武昌何郁郁，侬家定无匹。小妇被流黄，登楼抚瑶瑟。
朱弦繁复轻，素手直凄清。一弹三四解，掩抑似含情。
南楼登且望，西江广复平。艇子摇两桨，催过石头城。
门前乌臼树，惨澹天将曙。鶤𫛥（一作㶉鷘）飞复还，郎随早帆去。
回头语同伴，定复负情侬。去帆不安幅，作抵使西风。
他日相寻索，莫作西洲客。西洲人不归，春草年年碧。
[页]卷,册....[358]26,2
第783笔
　　　　杂曲歌辞　荆州乐（李白）
白帝城边足风波，瞿塘五月谁敢过。荆州麦熟茧成蛾，缫丝忆君头绪多。
拨谷飞鸣奈妾何。
[页]卷,册....[358]26,2
第784笔
　　　　杂曲歌辞　同前二首（刘禹锡）
渚宫杨柳暗，麦城朝雉飞。可怜踏青伴，乘暖著轻衣。

今日好南风，商旅相催发。沙头樯竿上，始见春江阔。

[页]卷,册....[358]26,2
第785笔
　　　　杂曲歌辞　荆州泊（李端）
南楼西下时，月里闻来棹。桂水舳舻回，荆州津济闹。
移帷望星汉，引带思容貌。今夜一江人，惟应妾身觉。
[页]卷,册....[358]26,2
第786笔
　　　　杂曲歌辞　纪南歌（刘禹锡）
风烟纪南城，尘土荆门路。天寒猎兽者（一作多猎骑），走上樊姬墓。
[页]卷,册....[358]26,2
第787笔
　　　　杂曲歌辞　宜城歌（刘禹锡）[358]
野水遶空城，行尘起孤驿。花（集作荒）台侧生树（集作柏），石碣阳镌额。
靡靡度行人，温风吹宿麦。
[页]卷,册....[359]26,2
第788笔
　　　　杂曲歌辞　长干曲四首（崔颢）
君家定何处（集作何处住），妾住在横塘。停舟暂借问，或恐是同乡。

家临九江水，去来九江侧。同是长干人，生小不相识。

下渚多风浪，莲舟渐觉稀。那能不相待，独自逆潮归。

三江潮水急，五湖风浪涌。由来花性轻，莫畏莲舟重。

[页]卷,册....[359]26,2
第789笔
　　　　杂曲歌辞　长干行二首（李白）
妾发初覆额，折花门前剧。郎骑竹马来，遶床弄青梅。
同居长干里，两小无嫌猜。十四为君妇，羞颜尚不（一作未尝）开。
低头向暗壁，千唤不一回。十五始展眉，愿同尘与灰。
常存抱柱信，岂（一作耻）上望夫台。十六君远行，瞿塘滟预堆。
五月不可触，猿鸣（一作声）天上哀。门前迟（一作旧）行迹，一一生绿苔。
苔深不能扫，落叶秋风早。八月蝴蝶来，双飞西园草。
感此伤妾心，坐愁红颜老。早晚下三巴，预将书报家。
相迎不道远，直至长风沙。

忆妾（一作昔）深闺里，烟尘不曾识。嫁与长干人，沙头候风色。
五月南风兴，思君在（一作下）巴陵。八月西风起，想君发扬子。
去来悲如何，见少别离多。湘潭几日到，妾梦越风波。
昨夜狂风度，吹折江头树。淼淼暗无边，行人在何处。
北客真王公，朱衣满江中。日暮来投宿，数朝不肯东（集无此四句）。
好乘浮云骢，佳期兰渚东。鸳鸯绿浦上，翡翠锦屏中。
自怜十五余，颜色桃李红。那作商人妇，愁水复愁风。

[页]卷,册....[359]26,2
第790笔
　　　　杂曲歌辞　同前（张潮）
婿贫如珠玉，婿富如埃尘。贫时不忘旧，富贵（集作日）多宠新。
妾本富家女，与君为偶匹。惠好一何深，中门不曾出。
妾有绣衣裳，葳蕤金缕光。念君贫且贱，易此从远方。
远方三千里，发去悔不已（集作思君心未已）。日暮情更来，空望去时水。
孟夏麦始秀，江上多南风。商贾归欲尽，君今尚巴东。
巴东有巫山，窈窕神女颜。常恐游此山（集作方），果然不知还。
[页]卷,册....[360]26,2
第791笔
　　　　杂曲歌辞　小长干曲（崔国辅）
月暗送湖（集作潮）风，相寻路不通。菱歌唱不辍，知在此塘中。
[页]卷,册....[360]26,2
第792笔
　　　　杂曲歌辞　杞梁妻（僧贯休）
秦之无道兮四海枯，筑长城兮遮北胡。筑人筑土一万里，杞梁贞妇啼呜呜。
上无父兮中无夫，下无子兮孤复孤。一号城崩塞色苦，再号杞梁骨出土。
疲魂饥魄相逐归，陌上少年莫相非。
[页]卷,册....[360]26,2
第793笔
　　　　杂曲歌辞　卢女曲（崔颢）
二月春来半，宫中日渐长。柳垂金屋暖，花覆（集作发）玉楼香。
拂匣先临镜，调笙更炙簧。还将卢女曲（集作歌舞态），夜夜（集作只拟）奉君王。
[页]卷,册....[360]26,2
第794笔
　　　　杂曲歌辞　卢姬篇（崔颢）
卢姬小（集作少）小魏王家，绿鬓红唇桃李花。魏王绮楼十二重，水精帘箔绣芙蓉。
白玉阑干金作柱，楼上朝朝学歌舞。前堂后堂罗袖人，南窗北窗花发春。
翠幌珠帘斗弦（集作丝）管，一奏一弹云欲断。君王日晚下朝[360]归，鸣环佩玉生光辉。
人生今日得骄（集作娇）贵，谁道卢姬身细微。
[页]卷,册....[361]26,2
第795笔
　　　　杂曲歌辞　邯郸才人嫁为厮养卒妇（李白）
妾本丛台女，扬蛾入丹阙。自倚颜如花，宁知有凋歇。
一辞玉阶下，去若朝云没。每忆邯郸城，深宫梦秋月。
君王不可见，惆怅至明发。
[页]卷,册....[361]26,2
第796笔
　　　　杂曲歌辞　杨白花（柳宗元）
杨白花，风吹度江水。坐令宫树无颜色，摇荡春光千万里。
茫茫晓日下长秋，哀歌未断城鸦起。
[页]卷,册....[361]26,2
第797笔
　　　　杂曲歌辞　茱萸女（万楚）
山阴柳家女，九日采茱萸。复得东邻伴，双为陌上姝。
插花向高髻，结子置长裾。作性恒（集作常）迟缓，非关诧丈夫。
平明折林树（集作樾），日入反城隅。侠客邀罗袖，行人挑短书。
蛾眉自有主，年少莫踟蹰。
[页]卷,册....[361]26,2
第798笔
　　　　杂曲歌辞　于阗采花（李白）
于阗采花人，自言花相似。明妃一朝西入胡，胡中美女多羞死。
乃知汉地多名姝，胡中无花可方比。丹青能令丑者妍，无盐翻在深宫里。
自古妒蛾眉，胡沙埋皓齿。
[页]卷,册....[361]26,2
第799笔
　　　　杂曲歌辞　秦女卷衣（李白）
天子居未央，妾侍（一作来）卷衣裳。顾无紫宫宠，敢拂黄金床。
水至亦不去，熊来尚可当。微身奉日月，飘若萤火（集作之）光。
愿君采葑菲，无以下体妨。
[页]卷,册....[361]26,2
第800笔
　　　　杂曲歌辞　爱妾换马（张祜）[361]
一面妖桃千里蹄，娇姿骏骨价应齐。乍牵玉勒辞金栈，催整花钿出绣闺。
去日岂无沾袂泣，归时还有顿衔嘶。婵娟躞蹀春风里，挥手摇鞭杨柳堤。

绮阁香销华厩空，忍将行雨换追风。休怜柳叶双眉翠，却爱桃花两耳红。
侍宴永辞春色里，趁朝休立漏声中。恩劳未尽情先尽，暗泣嘶风两意同。

[页]卷,册....[362]26,2
第801笔
　　　　杂曲歌辞　枯鱼过河泣（李白）
白龙改常服，偶被豫且制。谁使尔为鱼，徒劳诉天帝。
作书报鲸鲵，勿恃风涛势。涛落归泥沙，翻遭蝼蚁噬。
万乘慎出入，柏人以为诫（一作识）。
[页]卷,册....[362]26,2
第802笔
　　　　杂曲歌辞　饮酒乐（聂夷中○商调曲也）
日月似有事，一夜行一周。草木犹须老，人生得无愁。
一饮解百结，再饮破百忧。白发欺贫贱，不入醉人头。
我愿东海水，尽向杯中流。安得阮步兵，同入醉乡游。
[页]卷,册....[362]26,2
第803笔
　　　　杂曲歌辞　王孙游（崔国辅）
自与王孙别，频看黄鸟飞。应由春草误，著处不成归。
[页]卷,册....[362]26,2
第804笔
　　　　杂曲歌辞　发白马（李白）
将军发白马，旌节渡黄河。箫鼓聒川岳，沧溟涌洪（一作涛）波。
武安有振瓦，易水无寒歌。铁骑若雪山，饮流涸滹沱。
扬兵猎月窟，转战略朝那。倚剑登燕然，边峰列嵯峨。
萧条万里外，耕作五原多。一扫清大漠，包虎戢金戈。
[页]卷,册....[362]26,2
第805笔
　　　　杂曲歌辞　结袜子（李白）
燕南壮士吴门豪，筑中置铅鱼隐刀。感君恩重许君命，泰山一掷轻鸿毛。
[页]卷,册....[363]26,2
第806笔
　　　　杂曲歌辞　沐浴子（李白）
沐芳莫弹冠，浴兰莫振衣。处世忌太洁，志（一作至）人贵藏辉。
沧浪有钓叟，吾与尔同归。
[页]卷,册....[363]26,2
第807笔
　　　　杂曲歌辞　三台二首（韦应物○天宝中羽调曲）
一年一年老去，明日后日花开。未报长安平定，万国岂得衔杯。

冰泮寒塘始绿，雨余百草皆生。朝来门合无事，晚下高斋有情。

[页]卷,册....[363]26,2
第808笔
　　　　杂曲歌辞　上皇三台（韦应物）
不寐倦长更，披衣出户行。月寒秋竹冷，风切夜窗声。
[页]卷,册....[363]26,2
第809笔
　　　　杂曲歌辞　突厥三台
雁门山上雁初飞，马邑阑中马正肥。日旰山西逢驿使，殷勤南北送征衣。
[页]卷,册....[363]26,2
第810笔
　　　　杂曲歌辞　宫中三台二首（王建）
鱼藻池边射鸭，芙蓉园里看花。日色柘袍相似，不著红鸾扇遮。

池北池南草绿，殿前殿后花红。天子千年万岁，未央明月清风。

[页]卷,册....[363]26,2
第811笔
　　　　杂曲歌辞　江南三台四首（王建）
扬州桥边小（集作少）妇，长干市里商人。三（集作二）年不得消息，各自拜鬼求神。[363]

青草湖边草色，飞猿岭上猿声。万里三湘（集作湘江）客到，有风有雨人行。

树头花落花开，道上人去人来。朝愁暮愁即老，百年几度三台。

闻身彊（一作康）健且（一作早）为，头白齿落难追。准拟百年千岁，能得几许多时。

[页]卷,册....[364]26,2
第812笔
　　　　杂曲歌辞　筑城曲（张籍○筑城曲，以小鼓为节，筑者下杵以和之，谓为睢阳曲。唐书乐志曰：睢阳操用舂牍，是也。）
筑城去（集作处），千人万人齐抱（集作把）杵。重重土坚试行锥，军吏执鞭催作迟。
来时一年深碛里，著尽短衣渴无水。力尽不得抛（一作休）杵声，杵声未定（集作尽）人皆死。
家家养男当门户，今日作君城下土。
[页]卷,册....[364]26,2
第813笔
　　　　杂曲歌辞　同前五解（元稹）
年年塞下丁，长作出塞兵。自从冒顿彊，官筑遮虏城（一解）。
筑城须努力，城高遮得贼。但恐贼路多，有城遮不得（二解）。
丁口传父口，莫问城坚不。平城被虏围，汉𣃁城墙走（三解）。
因兹虏请（一作请休）和，虏往骑来多（集作过）。半疑兼半信，筑城犹嵯峨（四解）。
筑城安敢烦，愿听丁一言。请筑鸿胪寺，兼愁虏出关（五解）。
[页]卷,册....[364]26,2
第814笔
　　　　杂曲歌辞　同前（陆龟蒙）
城上一掊土，手中千万杵。筑城畏不坚，坚城在何处。
莫叹筑城劳（集作将军逼），将军要却敌。城高功亦高，尔命何处（一作足，集作劳）惜。（集作二首）
[页]卷,册....[364]26,2
第815笔
　　　　杂曲歌辞　湖阴曲（温庭筠○序曰：晋王敦举兵至湖阴，明帝微行，视其营伍，由是乐府有湖阴曲。后其词亡，因作而附之。）
祖龙黄须珊瑚鞭，铁骢金面青连钱。虎髯拔剑欲成梦，日压贼营如血鲜。
海旗风急惊眠起，甲重光摇照湖水。苍黄追骑尘外归，森索妖星阵前死。
五陵愁碧春萋萋，灞川玉马空中嘶。羽书如电入青琐，雪腕如[364]搥催画鞞。
白虬天子金煌铓，高临帝座回龙章。吴波不动楚山晚，花压阑干春昼长。
[页]卷,册....[365]26,2
第816笔
　　　　杂曲歌辞　无愁果有愁曲（李商隐○无愁曲，北齐歌也，天宝十三载，改无愁为长欢。）
东有青龙西白虎，中含福皇包世度。玉壶渭水笑清潭，凿天不到牵牛处。
骐𬴊踏云天马狞，牛山撼碎珊瑚声。秋娥点滴不成泪，十二玉楼无故钉。
推烟唾月抛千里，十番红桐一行死。白杨别屋鬼迷人，空留暗记如蚕纸。
日暮向风牵短丝，血凝血散今谁是。
[页]卷,册....[365]26,2
第817笔
　　　　杂曲歌辞　起夜来（施肩吾）
香销连理带，尘覆合欢杯。懒卧相思枕，愁吟起夜来。
[页]卷,册....[365]26,2
第818笔
　　　　杂曲歌辞　起夜半（聂夷中）
念远心如烧，不觉中夜起。桃花带露泛，立在月明里。
[页]卷,册....[365]26,2
第819笔
　　　　杂曲歌辞　独不见（沈佺期）
卢家小（集作少）妇郁金堂，海燕双栖玳瑁梁。九月寒砧催下叶，十年征戍忆辽阳。
白狼河北音书断，丹凤城南秋夜长。谁知（集作谓）含愁独不见，使妾（集作更教）明月照流黄。
[页]卷,册....[365]26,2
第820笔
　　　　杂曲歌辞　同前（王训）
日晚宜春暮，风软上林朝。对酒近初节，开楼荡夜娇（集作谣）。
石桥通小涧，竹路上青霄。持底谁见许，长愁成细腰。
[页]卷,册....[365]26,2
第821笔
　　　　杂曲歌辞　同前（杨巨源）[365]
东风艳阳色，柳绿花如霰。竞理同心鬟，争持合欢扇。
香传贾娘手，粉离何郎面。最恨卷帘时，含情独不见。
[页]卷,册....[366]26,2
第822笔
　　　　杂曲歌辞　同前（李白）
白马谁家子，黄龙边塞儿。天山三丈雪，岂是远行时。
春蕙忽秋草，莎鸡鸣曲（集作西）池。风催寒椶响，月入霜闺悲。
忆与君别年，种桃齐蛾眉。桃今百余尺，花落成枯枝。
终然独不见，流泪空自知。
[页]卷,册....[366]26,2
第823笔
　　　　杂曲歌辞　同前（戴叔伦）
前宫路非远，旧苑春将遍。玉户看早梅，雕梁数归（集作飞）燕。
身轻逐舞袖，香暖传歌扇。自知秋风词，长侍昭阳殿。
谁信后庭人，年年独不见。
[页]卷,册....[366]26,2
第824笔
　　　　杂曲歌辞　同前（胡曾）
玉关一自有氛埃，年少从军竟未回。门外尘凝张乐榭，水边香灭按歌台。
窗残夜月人何处，帘卷春风燕复来。万里寂寥音信绝，寸心争忍不成灰。
[页]卷,册....[366]26,2
第825笔
　　　　杂曲歌辞　携手曲（田娥）
携手共惜芳菲节，莺啼锦花满城阙。行乐逶迤念容色，色衰祗恐君恩歇。
凤笙龙管白日阴，盈亏自感青天月。
[页]卷,册....[366]26,2
第826笔
　　　　杂曲歌辞　大垂手（聂夷中○言舞而垂其手也）
金刀翦轻云，盘用黄金缕。装束赵飞燕，教来掌上舞。
舞罢飞燕死，片片随风去。
[页]卷,册....[366]26,2
第827笔
　　　　杂曲歌辞　夜夜曲
愁人夜独伤，灭烛卧兰房。祗恐多情月，旋来照妾床。
[页]卷,册....[367]26,2
第828笔
　　　　杂曲歌辞　同前（王偃）
北斗星移银汉低，班姬愁思凤城西。青槐陌上人行绝，明月楼前乌夜啼。
[页]卷,册....[367]26,2
第829笔
　　　　杂曲歌辞　同前（僧贯休）
蟪蛄切切风骚骚，芙蓉喷香蟾蜍高。孤灯耿耿征妇劳，更深扑落金错刀。
[页]卷,册....[367]26,2
第830笔
　　　　杂曲歌辞　秋夜长（王勃）
秋夜长，殊未央。月明白露澄清光，层城绮阁遥相望。
遥相望，川无梁。北风受节雁南（集作南雁）翔，崇兰委质时菊芳。
鸣环曳履出长廊，为君秋夜捣衣裳。纤罗对凤皇，丹绮双鸳鸯。
调砧乱杵思自伤，思自伤，征夫万里戍他乡。鹤关音信断，
龙门道路长。所（集作君）在天一方，寒衣徒自香。
[页]卷,册....[367]26,2
第831笔
　　　　杂曲歌辞　同前（张籍）
秋天如水夜未央，天汉东西月色光。愁人不寐畏枕席，暗虫唧唧遶我傍。
荒城为村无更声，起看北斗天未明。白露满田风褭褭，千声万声鹖鸟鸣。
[页]卷,册....[367]26,2
第832笔
　　　　杂曲歌辞　秋夜曲二首（王建）
天清漏长霜泊泊，兰绿收荣桂膏涸。高楼云鬟弄婵娟，古瑟暗断秋风弦。
玉关遥隔万里道，金刀不翦双泪泉。香囊火死香气少，向帷合眼（一作谁眠阁）何时晓。
城乌作营啼野月，秦川少妇生离别。
[367]
秋灯向壁掩洞房，良人此夜直明光。天河悠悠漏水长，南楼北斗两相当。

[页]卷,册....[368]26,2
第833笔
　　　　杂曲歌辞　同前（张仲素）
丁丁漏水夜何长，漫漫轻云露月光。秋壁暗虫通夕响，寒衣未寄莫飞霜。
[页]卷,册....[368]26,2
第834笔
　　　　杂曲歌辞　同前（王涯）
桂魄初生秋露微，轻罗已薄未更衣。银筝夜久殷勤弄，心怯空房不忍归。
[页]卷,册....[368]26,2
第835笔
　　　　杂曲歌辞　夜坐吟（李白）
冬夜夜寒觉夜长，沈吟久坐坐北堂。冰合井泉月入闺，青缸凝明（一作金缸青凝）照悲啼。
青（一作金）缸灭，啼转多。掩妾泪，听君歌。
歌有声，妾有情。情声合，两无违。
一语不入意，从君万曲梁尘飞。
[页]卷,册....[368]26,2
第836笔
　　　　杂曲歌辞　同前（李白）
踏踏马头（一作啼）谁见过，眼看北斗直天河。西风罗幕生翠波，铅华笑妾颦青蛾。
为君起唱（一作舞）长相思，帘外严霜皆倒飞。明星烂烂东方陲，红霞稍出东南涯。
陆郎去矣乘斑骓。
[页]卷,册....[368]26,2
第837笔
　　　　杂曲歌辞　夜寒吟（鲍溶）
九衢金吾夜行行，上宫玉漏遥分明。霜飙乘阴扫地起，旅鸿迷雪绕枕声。
远人归梦既不成，留家惜夜欢心发。罗幕画堂深皎洁，兰烟对酒客几人。
兽火扬光二三月，细腰楚姬丝竹间。白纻长袖歌闲闲，岂识苦寒损朱颜。
[页]卷,册....[368]26,2
第838笔
　　　　杂曲歌辞　定情篇（乔知之）[368]
共君结新婚，岁寒心未卜。相与游春园，各随情所逐。
君念菖蒲花，妾感苦寒竹。菖花多艳姿，寒竹有贞叶。
此时妾比君，君心不如妾。簪玉步河堤，妖韶援绿蕺（集作荑）。
凫雁将子游，莺燕从双栖。君念春光好，妾向春光啼。
君时不得意，妾弃（集作弃妾）还金闺。结言本同心，悲懽何未齐。
怨咽前致辞，愿得中所悲。人间丈夫易，世路妇难为。
始经天月照（集作始如经天月），终若流星驰（此下集有天月相终始，流星无定期二句）。长信佳丽人，失意非蛾眉。
庐江小吏妇，非关织作迟。本愿长相对，今已长相思。
复有游宦子，结援从梁陈。燕居崇三朝，去来历九春。
誓心妾终始，蚕桑奉所亲。归愿未克从，黄金赠路人。
洁妇怀明义，从泛河之津。于今千万年，谁当问水滨。
更忆倡家楼，夫婿事封侯。去时思（集作恩）灼灼，去罢心悠悠。
不怜妾岁晏，千载陇西头。以兹常惕惕，百虑恒盈积。
由来共结褵，几人同匪石。故岁雕梁燕，双去今来只。
今日玉庭梅，朝红暮成碧。碧荣始芬敷，黄叶已〔淅〕（浙）沥。
何用念芳春，芳春有流易。何用重懽娱，懽娱俄戚戚。
家本巫山阳，归去路何长。叙言情未尽，采菉已盈筐。
桑榆日映物（集作及景），草（集作物）色盈高冈。下有碧流水，上有丹桂香。
桂枝不须折，碧流清且洁。赠君比芳菲，受惠常不灭（集作歇）。
赠君泪潺湲，相思无断绝。妾有秦家镜，宝匣装珠玑。
鉴来年二八，不记易阴晖。妾无光寂寂，委照影依依。
今日持为赠，相识莫相违。
[页]卷,册....[369]26,2
第839笔
　　　　杂曲歌辞　定情乐（施肩吾）
敢嗟君不怜，自是命不谐。著破三条裾（集作裙），却还双股钗。
[页]卷,册....[369]26,2
第840笔
　　　　杂曲歌辞　春江曲（郭元振○春江，巴女曲也。）
江水春沈沈，上有双竹林。竹叶坏水色，郎亦坏人心。
[页]卷,册....[369]26,2
第841笔
　　　　杂曲歌辞　同前（张籍）
春江无云潮水平，蒲心出水凫雏鸣。长干夫婿爱远行，自染春衣缝已成。
妾身生长金陵侧，去年随夫住江北。春来未到父母家，舟小风多渡不得。
欲辞舅姑先问人，私向江头祭水神。
[页]卷,册....[370]26,2
第842笔
　　　　杂曲歌辞　同前（王涯）
摇漾越江春，相将看（集作采）白苹。归时不觉夜，出浦月随人。
[页]卷,册....[370]26,2
第843笔
　　　　杂曲歌辞　同前二首（张仲素）
家寄征江（集作河）岸，征人几岁游。不知潮水信，每日到沙头。

乘晓南湖去，参差叠浪横。前洲在何处，雾（集作霜）里雁嘤嘤。

[页]卷,册....[370]26,2
第844笔
　　　　杂曲歌辞　江上曲（李嘉祐）
江上澹澹芙蓉花，江口蛾眉独浣纱。可怜应是阳台女，坐对鸬鹚娇不语。
掩面羞看北地人，回首（集作身）忽作空山雨（集作语）。苍梧秋色不堪论，千载依依帝子魂。
君看峰上斑斑竹，尽是湘妃泣泪痕。
[页]卷,册....[370]26,2
第845笔
　　　　杂曲歌辞　桃花曲（顾况）
魏帝宫人舞凤楼，隋家天子泛龙舟。君王夜醉春眠〔晏〕（宴），不觉桃花逐水流。
[页]卷,册....[370]26,2
第846笔
　　　　杂曲歌辞　树中草（李白）
鸟衔野田草，误入枯桑里。客土植危根，逢春犹不死。
草木虽无情，因依尚可生。如何同枝叶，各自有枯荣。
[页]卷,册....[370]26,2
第847笔
　　　　杂曲歌辞　同前（张祜）
青青树中草，托根非不危。草生树却死，荣枯君可知。
[页]卷,册....[371]26,2
第848笔
　　　　杂曲歌辞　春游吟（李章）
初春遍芳甸，千里霭盈瞩。美人摘新英，步步玩春绿。
所思杳何处，宛在吴江曲。可怜不得共芳菲，日暮归来泪满衣。
[页]卷,册....[371]26,2
第849笔
　　　　杂曲歌辞　春游乐（施肩吾）
一年三百六十日，赏心那似春中物。草迷曲坞花满园，东家少年西家出。
[页]卷,册....[371]26,2
第850笔
　　　　杂曲歌辞　同前二首（李端）
游童苏合带（集作弹），倡女蒲葵扇。初日映城时，相思忽相见。
褰裳踏露草，理鬓回花面。薄暮不同归，留情此芳甸。

柘弹连钱马，银钩妥堕鬟。采（集作摘）桑春陌上，踏草夕阳间。
意合辞先露，心诚貌却闲。明朝若相忆，云雨出巫山。

[页]卷,册....[371]26,2
第851笔
　　　　杂曲歌辞　春游曲三首（张仲素）
烟柳飞轻絮，风榆落小钱。蒙蒙百花里，罗绮竞秋千。

骋望登香阁，争高下砌台。林间踏青去，席上意钱（集作寄牋）来。

行乐三春节，林花百和香。当年重意气，先占斗鸡场。

[页]卷,册....[371]26,2
第852笔
　　　　杂曲歌辞　乐府二首（刘言史）
花颔红騣一向（集作何）偏，绿槐香陌欲朝天。仍嫌众里娇行疾，傍镫深藏白玉鞭。

喷珠（集作沫）团香小桂条，玉鞭兼赐霍嫖姚。弄影便从天禁出，碧蹄声碎五门桥。

[页]卷,册....[372]26,2
第853笔
　　　　杂曲歌辞　同前（顾况）
暖谷春光至，宸游近甸荣。云随天仗转，风入御帘轻。
翠盖浮佳气，朱楼倚太清。朝臣冠剑退，宫女管弦迎。
细草承雕辇，繁花入幔城。文房开圣藻，武卫宿天营。
玉醴随觞至，铜壶逐漏行。五星含土德，万姓彻中声。
亲祀先崇典，躬推示劝耕。国风新正乐，农器近消兵。
道德关河固，刑章日月明。野人同鸟兽，率舞感升平。
[页]卷,册....[372]26,2
第854笔
　　　　杂曲歌辞　同前（权德舆）
光风澹荡百花吐，楼上朝朝学歌舞。身年二八婿侍中，幼妹承恩兄尚主。
绿窗珠箔绣鸳鸯，侍婢先焚百和香。莺啼日出不知曙，寂寂罗帏春梦长。
[页]卷,册....[372]26,2
第855笔
　　　　杂曲歌辞　同前三首（孟郊）
莲子不可得，荷花生水中。犹胜道傍柳，无事荡春风。

渌萍与荷叶，同此一水中。风吹荷叶在，渌萍西复东。

莲花未开时，苦心终日卷。春水（一作风）徒荡漾，荷花未开展。

[页]卷,册....[372]26,2
第856笔
　　　　杂曲歌辞　同前（陆长源）[372]
芙蓉初出水，菡萏露中花。风吹著枯木，无奈值空槎。
[页]卷,册....[373]26,2
第857笔
　　　　杂曲歌辞　杂曲（王勃）
智琼神女，来访文君。蛾眉始约，罗袖初薰。
歌齐曲韵，舞乱行分（集作纷）。若向阳台荐枕，何啻得胜朝云。
[页]卷,册....[373]26,2
第858笔
　　　　杂曲歌辞　古曲五首（施肩吾）
可怜江北女，惯唱江南曲。摇荡木兰舟，双凫不成浴。

郎为匕上香，妾为（集作作）笼上灰。归时虽（集作即）暖热，去罢生尘埃。

夜裁鸳鸯绮，朝织蒲桃绫。欲试一寸心，待缝三尺冰。

怜时鱼得水，怨罢商与参。不如山支子，却解（集作能）结同心。

红颜感暮花，白日同流水。思君如（集作若）孤灯，一夜一心死。

[页]卷,册....[373]26,2
第859笔
　　　　杂曲歌辞　高句丽（李白○唐亦有高丽曲。李𪟝破高丽所进，后改夷宾引者是也。）
金花折风帽，白马小迟回。翩翩舞广袖，似鸟海东来。
[页]卷,册....[373]26,2
第860笔
　　　　杂曲歌辞　摩多楼子（李贺）
玉塞去金人，二万四千里。风吹沙作云，一时渡辽水。
天白水如练，甲丝双串断。行行莫苦辛，城月犹残半。
晓气朔烟上，趢趗胡马蹄。行人听水别，隔陇长东西。
[页]卷,册....[373]26,2
第861笔
杂曲歌辞
　　隋自开皇初，置七部乐，一曰西凉伎，二曰清商伎，三曰高丽伎，四
　　曰天竺伎，五曰安国伎，六曰龟兹伎，七曰文康伎。至大业中，乃立
　　清乐、西凉、龟兹、天竺、康国、疏勒、安国、高丽、礼毕，以为九
　　部。唐武德初，因隋旧制，用九部乐。太宗增高昌乐，又造燕乐，而
　　去礼毕，其著令者十部，一曰燕乐，二曰清商，三曰西凉，四曰天竺
　　，五曰高丽，六曰龟兹，七曰安国，八曰疏勒，九曰高昌，十曰康国
　　，而总谓之燕乐。凡燕乐诸曲，始于武德、贞观，盛于开元、天宝，
　　其著录者十四调，二百二十二曲。又有梨园别教院法歌乐十一曲，云
　　韶乐二十曲。肃代以降，亦有因造。
第862笔
　　　　杂曲歌辞　辽东行（王建）
辽东万里辽水曲，古戍无城复无屋。黄云盖地雪作山，不惜黄金买衣服。
战回各自收弓箭，正西回面家乡远。年年郡县送征人，将与辽东作丘阪。
宁为草木乡中生，有身不向辽东行。
[页]卷,册....[374]27,2
第863笔
　　　　杂曲歌辞　渡辽水（王建）
渡辽水，此去咸阳五千里。来时父母知隔生，重著衣裳如送死。
亦有白骨归咸阳，营家各与题本乡。身在应无回渡（一作渡辽）日，驻马相看辽水傍。
[页]卷,册....[374]27,2
第864笔
　　　　杂曲歌辞　昔昔盐（赵嘏○隋薛道衡有昔昔盐，嘏广之为二十章。羽调曲，唐亦为舞曲，昔一作析。）
　　　　垂柳覆金堤[374]
新年垂柳色，袅袅对空闺。不畏芳菲好，自缘离别啼。
因风飘玉户，向日映金堤。驿使何时度，还将赠陇西。
[页]卷,册....[375]27,2
第865笔
　　　　蘼芜叶复齐
提筐红叶下，度日采蘼芜。掬翠香盈袖，看花忆故夫。
叶齐谁复见，风暖恨偏孤。一被春光累，容颜与昔殊。
[页]卷,册....[375]27,2
第866笔
　　　　水溢芙蓉沼
渌沼春光后，青青草色浓。绮罗惊翡翠，暗粉妒芙蓉。
云遍窗前见，荷翻镜里逢。将心托流水，终日渺无从。
[页]卷,册....[375]27,2
第867笔
　　　　花飞桃李蹊
远期难可托，桃李自依依。花径无容迹，戎裘未下机。
随风开又落，度日扫还飞。欲折枝枝赠，那知归不归。
[页]卷,册....[375]27,2
第868笔
　　　　采桑秦氏女
南陌采桑出，谁知妾姓秦。独怜倾国貌，不负早莺春。
珠履荡花湿，龙钩折桂新。使君那驻马，自有侍中人。
[页]卷,册....[375]27,2
第869笔
　　　　织锦窦家妻
当年谁不羡，分作窦家妻。锦字行行苦，罗帷日日啼。
岂知登陇远，祗恨下机迷。直候阳关使，殷勤寄海[375]西。
[页]卷,册....[376]27,2
第870笔
　　　　关山别荡子
那堪闻荡子，迢递涉关山。肠为马嘶断，衣从泪滴斑。
愁看塞上路，讵惜镜中颜。傥见征西雁，应传一字还。
[页]卷,册....[376]27,2
第871笔
　　　　风月守空闺
良人犹远戍，耿耿夜闺空。绣户流宵月，罗帷坐晓（集作晚）风。
魂飞沙帐北，肠断玉关中。尚自无消息，锦衾那得同。
[页]卷,册....[376]27,2
第872笔
　　　　恒敛千金笑
玉颜恒自敛，羞出镜台前。早惑阳城客，今悲华锦筵。
从军人更远，投喜鹊空传。夫婿交河北，迢迢路几千。
[页]卷,册....[376]27,2
第873笔
　　　　长垂双玉啼
双双红泪堕，度日暗中啼。雁出居延北，人犹辽海西。
向灯垂玉枕，对月洒金闺。不惜罗衣湿，惟愁归意迷。
[页]卷,册....[376]27,2
第874笔
　　　　蟠龙随镜隐
鸾镜无由照，蛾眉岂忍看。不知愁发换，空见隐龙蟠。
那惬红颜改，偏伤白日残。今朝窥玉匣，双泪落阑干。
[页]卷,册....[376]27,2
第875笔
　　　　彩凤逐帷低
巧绣双飞凤，朝朝伴下帷。春花那见照，暮色已频欺。
欲卷思君处，将啼裛泪时。何年征戍客，传语报佳期。
[页]卷,册....[377]27,2
第876笔
　　　　惊魂同夜鹊
万里无人见，众情难与论。思君常入梦，同鹊屡惊魂。
孤寝红罗帐，双啼玉箸痕。妾心甘自保，岂复暂忘恩。
[页]卷,册....[377]27,2
第877笔
　　　　倦寝听晨鸡
去去边城骑，愁眠掩夜闺。披衣窥落月，拭泪待鸣鸡。
不愤连年别，那堪长夜啼。功成应自恨，早晚发辽西。
[页]卷,册....[377]27,2
第878笔
　　　　暗牖悬蛛网
暗中蛛网织，历乱绮窗前。万里终无信，一条徒自悬。
分从珠露滴，愁见隙风牵。妾意何聊赖，看看剧断弦。
[页]卷,册....[377]27,2
第879笔
　　　　空梁落燕泥
春至今朝燕，花时伴独啼。飞斜珠箔隔，语近画梁低。
帷卷闲窥户，床空暗落泥。谁能长对此，双去复双栖。
[页]卷,册....[377]27,2
第880笔
　　　　前年过代北[377]
代北几千里，前年又复经。燕山云自合，胡塞草应青。
铁马喧鼙鼓，蛾眉怨锦屏。不知羌笛曲，掩泪若为听。
[页]卷,册....[378]27,2
第881笔
　　　　今岁往辽西
万里飞书至，闻君已渡辽。祗谙新别苦，忘却旧时娇。
烽戍年将老，红颜日向雕。胡沙兼汉苑，相望几迢迢。
[页]卷,册....[378]27,2
第882笔
　　　　一去无还意
良人征绝域，一去不言还。百战攻胡虏，三冬阻玉关。
萧萧边马思，猎猎戍旗闲。独把千重恨，连年未解颜。
[页]卷,册....[378]27,2
第883笔
　　　　那能惜马蹄
云中路杳杳，江畔草萋萋。妾久垂珠泪，君何惜马蹄。
边风悲晓角，营月怨春鼙。未道休征战，愁眉又复低。
[页]卷,册....[378]27,2
第884笔
　　　　杂曲歌辞　水调歌第一（水调，商调曲也。唐曲凡十一叠，前五叠为歌，后六叠为入破，又有新水调，亦商调曲。）
平沙落日大荒西，陇上明星高复低。孤山几处看烽火，壮（一作战）士连营候鼓鼙。
[页]卷,册....[378]27,2
第885笔
　　　　第二
猛将关西意气多，能骑骏马弄雕戈。金鞍宝铰精神出，笛倚新翻水调歌。
[页]卷,册....[378]27,2
第886笔
　　　　第三[378]
王孙别上绿珠轮，不羡名公乐此身。户外碧潭春洗马，楼前红烛夜迎人。
[页]卷,册....[379]27,2
第887笔
　　　　第四
陇头一段气长秋，举目萧条总是愁。祗为征人多下泪，年年添作断肠流。
[页]卷,册....[379]27,2
第888笔
　　　　第五
双带仍分影，同心巧结香。不应须换彩，意欲媚浓妆。
[页]卷,册....[379]27,2
第889笔
　　　　入破第一
细草河边一雁飞，黄龙关里挂戎衣。为受明王恩宠甚，从事经年不复归。
[页]卷,册....[379]27,2
第890笔
　　　　第二
锦城丝管日纷纷，半入江风半入云。此曲只应天上去，人间能得几回闻。
[页]卷,册....[379]27,2
第891笔
　　　　第三
昨夜遥欢出建章，今朝缀赏度昭阳。传声莫闭黄金屋，为报先开白玉堂。
[页]卷,册....[379]27,2
第892笔
　　　　第四
日晚笳声咽戍楼，陇云漫漫水东流。行人万里向西去，满目关山空（一作无）恨（一作自）愁。
[页]卷,册....[379]27,2
第893笔
　　　　第五
千年一遇圣明朝，愿对君王舞细腰。乍可当熊任生死，谁能伴凤上（一作入）云霄。
[页]卷,册....[379]27,2
第894笔
　　　　第六彻[379]
闺烛无人影，罗屏有梦魂。近来音耗绝，终日望君门。
[页]卷,册....[380]27,2
第895笔
　　　　杂曲歌辞　水调（吴融）
凿河千里走黄沙，浮（集作沙）殿西来动日华。可道新声是亡国，且贪惆怅后庭花。
[页]卷,册....[380]27,2
第896笔
　　　　杂曲歌辞　堂堂（李义府○堂堂，角调曲。本陈后主所作，唐为法曲。）
镂月成歌扇，裁云作舞衣。自怜回雪影，好取洛川归。
懒正鸳鸯被，羞褰玳瑁床。春风别有意，密处也寻香。
[页]卷,册....[380]27,2
第897笔
　　　　杂曲歌辞　同前（李贺）
堂堂复堂堂，红脱梅灰（集作花）香（一作红熟海梅香）。十年粉蠹生画梁，饥虫不食推碎黄。
蕙花已老桃叶长，禁院悬帘隔御光。华清源中礜石汤，裴回百（一作白）凤随君王。
[页]卷,册....[380]27,2
第898笔
　　　　杂曲歌辞　凉州歌第一
　　凉州，宫调曲。开元中，西凉府都督郭知运进。本在正宫调中，有大
　　遍、小遍。至贞元初，康昆仑翻入琵琶玉宸宫调，初进曲在玉宸殿，
　　故有此名。合诸乐，即黄钟宫调也。段和尚善琵琶，自制西凉州，后
　　传康昆仑，即道调凉州，亦谓之新凉州。
汉家宫里柳如丝，上苑桃花连碧池。圣寿已传千岁酒，天文更赏百僚诗。
[页]卷,册....[380]27,2
第899笔
　　　　第二
朔风吹叶雁门秋，万里烟尘昏戍楼。征马长思青海北，胡笳夜听陇山头。
[页]卷,册....[380]27,2
第900笔
　　　　第三[380]
开箧泪沾襦，见君前日书。夜台空寂寞，犹见（一作是）紫云车。
[页]卷,册....[381]27,2
第901笔
　　　　排遍第一
三秋陌上早霜飞，羽猎平田浅草齐。锦背苍鹰初出按，五花骢马喂来肥。
[页]卷,册....[381]27,2
第902笔
　　　　第二
鸳鸯殿里笙歌起，翡翠楼前出舞人。唤上紫微三五夕，圣明方寿一千春。
[页]卷,册....[381]27,2
第903笔
　　　　杂曲歌辞　凉州词（耿〔𣲗〕（纬））
国使翩翩（集作翻翻）随旆旌，陇西岐路足荒城。毡裘牧马胡雏小，日暮蕃歌三两声。
[页]卷,册....[381]27,2
第904笔
　　　　杂曲歌辞　同前（张籍）
边城暮雨雁飞低，芦笋初生渐欲齐。无数铃声遥过碛，应驮白练到安西。

古镇城门白碛开，胡兵往往傍沙堆。巡边使客行应早，每待（集作问）平安火到（集作无使）来。

凤林关里水东流，白草黄榆六十秋。边将皆承主恩泽，无人解道取凉州。

[页]卷,册....[381]27,2
第905笔
　　　　杂曲歌辞　同前（薛逢）
昨夜蕃兵报国雠，沙州都护破凉州。黄河九曲今归汉，塞外纵横战血流。
[页]卷,册....[381]27,2
第906笔
　　　　杂曲歌辞　太和第一（太和，羽调曲也。）
国门卿相旧山庄，圣主移来宴绿芳。帘外辗为车马路，花间踏出舞人场。
[页]卷,册....[381]27,2
第907笔
　　　　第二[381]
国鸟尚含天乐转，寒风犹带御衣香。为报碧潭明月夜，会须留赏待君王。
[页]卷,册....[382]27,2
第908笔
　　　　第三
庭前鹊遶相思树，井上莺歌争刺桐。含情少妇悲春草，多是良人学转蓬。
[页]卷,册....[382]27,2
第909笔
　　　　第四
塞北江南共一家，何须泪落怨黄沙。春酒半酣千日醉，庭前（一作边庭）还有落梅花。
[页]卷,册....[382]27,2
第910笔
　　　　第五彻
我皇膺运太平年，四海朝宗会百川。自古几多明圣主，不如今帝胜尧天。
[页]卷,册....[382]27,2
第911笔
　　　　杂曲歌辞　伊川歌第一（伊州，商调曲。西凉节度盖嘉运所进。）
秋风明月独离居，荡子从戎十载余。征人去日殷勤属，归雁来时数寄书。
[页]卷,册....[382]27,2
第912笔
　　　　第二
彤闱晓辟万鞍回，玉辂春游薄晚开。渭北清光摇草树，州南嘉景入楼台。
[页]卷,册....[382]27,2
第913笔
　　　　第三
闻道黄花戍，频年不解兵。可怜闺里月，偏照汉家营。
[页]卷,册....[382]27,2
第914笔
　　　　第四
千里东归客，无心忆旧游。挂帆游白水，高枕到青州。
[页]卷,册....[382]27,2
第915笔
　　　　第五[382]
桂殿江乌对，雕屏海燕重。祗应多酿酒，醉罢乐高钟。
[页]卷,册....[383]27,2
第916笔
　　　　杂曲歌辞　入破第一
千门今夜晓初晴，万里天河彻帝京。璨璨繁星驾秋色，棱棱霜气韵钟声。
[页]卷,册....[383]27,2
第917笔
　　　　第二
长安二月柳依依，西出流沙路渐微。阏氏山上春光少，相府庭边驿使稀。
[页]卷,册....[383]27,2
第918笔
　　　　第三
三秋大漠冷溪山，八月严霜变草颜。卷旆风行宵渡碛，衔枚电扫晓应还。
[页]卷,册....[383]27,2
第919笔
　　　　第四
行乐三阳早，芳菲二月春。闺中红粉态，陌上看花人。
[页]卷,册....[383]27,2
第920笔
　　　　第五
君住孤山下，烟深夜径长。辕门渡绿水，游苑遶垂杨。
[页]卷,册....[383]27,2
第921笔
　　　　杂曲歌辞　陆州歌第一
分野中峰变，阴晴众壑殊。欲投人处宿，隔浦问樵夫。
[页]卷,册....[383]27,2
第922笔
　　　　第二
共得烟霞径，东归山水游。萧萧望林夜，寂寂坐中秋。
[页]卷,册....[383]27,2
第923笔
　　　　第三[383]
香气传空满，妆花映薄红。歌声天仗外，舞态御楼中。
[页]卷,册....[384]27,2
第924笔
　　　　杂曲歌辞　排遍第一
树发花如锦，莺啼柳若丝。更逢欢宴地，愁见别离时。
[页]卷,册....[384]27,2
第925笔
　　　　第二
明月照秋叶，西风响夜砧。彊言徒自乱，往事不堪寻。
[页]卷,册....[384]27,2
第926笔
　　　　第三
坐对银釭晓，停留玉箸痕。君门常不见，无处谢前恩。
[页]卷,册....[384]27,2
第927笔
　　　　第四
曙月当窗满，征人出塞遥。画楼终日闭，清（一作丝）管为谁调。
[页]卷,册....[384]27,2
第928笔
　　　　杂曲歌辞　簇拍陆州
西去轮台万里余，故乡音耗日应疏。陇山鹦鹉能言语，为报闺人数寄书。
[页]卷,册....[384]27,2
第929笔
　　　　杂曲歌辞　石州（商调曲也，又有舞石州。）
自从君去远巡边，终日罗帏独自眠。看花情转切，揽镜泪如泉。
一自离君后，啼多双脸穿。何时狂虏灭，免得更留连。
[页]卷,册....[384]27,2
第930笔
　　　　杂曲歌辞　盖罗缝
秦时明月汉时关，万里征人尚未还。但愿龙庭神（一作飞）将在，不教胡马渡阴山。
[384]
音书杜绝白狼西，桃李无颜黄鸟啼。寒鸟春深归去尽，出门肠断草萋萋。

[页]卷,册....[385]27,2
第931笔
　　　　杂曲歌辞　双带子
私言切语谁人会，海燕双飞绕画梁。君学秋胡不相识，妾亦无心去采桑。
[页]卷,册....[385]27,2
第932笔
　　　　杂曲歌辞　昆仑子
〔扬〕（杨）子谭经去，淮王载酒过。醉来啼鸟唤（一作换），坐久落花多。
[页]卷,册....[385]27,2
第933笔
　　　　杂曲歌辞　祓禊曲（汉宫三月上巳，张乐于流水，晋宋已后皆因之，至唐传以为曲。）
昨见春条绿，那知秋叶黄。蝉声犹未断，寒（一作塞）雁已成行。

金谷园中柳，春来已（一作自，一作学。）舞腰。那堪好风景，独上洛阳桥。

何处堪愁思，花间长乐宫。君王不重客，泣泪向春（一作东）风。

[页]卷,册....[385]27,2
第934笔
　　　　杂曲歌辞　上巳乐（张祜）
猩猩血彩系头标，天上齐声举画桡。却是内人争意切，六宫罗（集作红）袖一时招。
[页]卷,册....[385]27,2
第935笔
　　　　杂曲歌辞　穆护砂（穆护砂曲，犯角。）
玉管朝朝弄，清歌日日新。折花当驿路，寄与陇头人。
[页]卷,册....[385]27,2
第936笔
　　　　杂曲歌辞　思归乐（商调曲也。后一曲犯角。）
晚日催弦管，春风入绮罗。杏花如有意，偏落舞衫多。

万里春应尽，三江雁亦稀。连天汉水广，孤客未言归。

[页]卷,册....[385]27,2
第937笔
　　　　杂曲歌辞　金殿乐
入夜秋砧动，千门起四邻。不缘楼上月，应为陇头人。
[页]卷,册....[386]27,2
第938笔
　　　　杂曲歌辞　胡渭州（商调曲）
亭亭孤月照行舟，寂寂长江万里流。乡国不知何处是，云山漫漫使人愁。

杨柳千寻色，桃花一苑芳。风吹入帘里，惟有惹衣香。

[页]卷,册....[386]27,2
第939笔
　　　　杂曲歌辞　戎浑
风劲角弓鸣，将军猎渭城。草枯鹰眼疾，雪尽马蹄轻。
[页]卷,册....[386]27,2
第940笔
　　　　杂曲歌辞　墙头花
蟋蟀鸣洞房，梧桐落金井。为君裁舞衣，天寒翦刀冷。

妾有罗衣裳，秦王在时作。为舞春风多，秋来不堪著。

[页]卷,册....[386]27,2
第941笔
　　　　杂曲歌辞　采桑（羽调曲，一云本清商西曲，又有杨下采桑。）
自古多征战，由来尚甲兵。长驱千里去，一举两蕃平。
按剑从沙漠，歌谣满帝京。寄言天下将，须立武功名。
[页]卷,册....[386]27,2
第942笔
　　　　杂曲歌辞　〔杨〕（扬）下采桑
飞丝惹绿尘，软叶对孤轮。今朝入园去，物色彊看人。
[页]卷,册....[386]27,2
第943笔
　　　　杂曲歌辞　破阵乐（本商调舞曲，太宗所造。明皇作小破阵乐，亦舞曲也。第一曲失撰人名，后二曲张说作。）[386]
秋来四面足风沙，塞外征人暂别家。千里不辞行路远，时光早晚到天涯。

汉兵出顿金微，照日明光（集作光明）铁衣。百里火幡焰焰，千行云骑𬴂𬴂（集作霏霏）。
蹙踏辽河自竭，鼓噪燕山可飞。正属四方朝贺，端知万舞皇威。

少年胆气凌云，共许骁雄出群。匹马城南（集作西）挑战，单刀蓟北从军。
一鼓鲜卑送款，五饵单于解纷。誓欲成名报国，羞将开口（集作阁）论勋。

[页]卷,册....[387]27,2
第944笔
　　　　杂曲歌辞　战胜乐
百战得功名，天兵意气生。三边永不战，此是我皇英。
[页]卷,册....[387]27,2
第945笔
　　　　杂曲歌辞　剑南臣
不分君恩断，观妆视镜中。容华尚春日，娇爱已秋风。
枕席临窗晓，屏帷对月空。年年后庭树，芳悴在深宫。
[页]卷,册....[387]27,2
第946笔
　　　　杂曲歌辞　征步郎
塞外虏尘飞，频年度碛西。死生随玉剑，辛苦向金微。
[页]卷,册....[387]27,2
第947笔
　　　　杂曲歌辞　〔叹〕（欢）疆场（宫调曲）
闻道行人至，妆梳对镜台。泪痕犹尚在，笑靥自然开。
[页]卷,册....[387]27,2
第948笔
　　　　杂曲歌辞　塞姑
昨日卢梅塞口，整见诸人镇守。都护三年不归，折尽江边杨柳。
[页]卷,册....[387]27,2
第949笔
　　　　杂曲歌辞　水鼓子
雕弓白羽猎初回，薄夜牛羊复下来。梦水河边秋草合，黑山峰外阵云开。
[页]卷,册....[388]27,2
第950笔
　　　　杂曲歌辞　婆罗门（商调曲，开元中西凉府节度杨敬述进。天宝十三年，改为霓裳羽衣。）
回乐峰前沙似雪，受降城外月如霜。不知何处吹芦管，一夜征人尽望乡。
[页]卷,册....[388]27,2
第951笔
　　　　杂曲歌辞　浣沙女
南陌春风早，东邻去日斜。千花开瑞锦，香扑美人车。

长乐青门外，宜春小苑东。楼开万户上，人向百花中。

[页]卷,册....[388]27,2
第952笔
　　　　杂曲歌辞　镇西
天边物色更无春，祗有羊群与马群。谁家营里吹羌笛，哀怨教人不忍闻。

岁去年来拜圣朝，更无山阙对溪桥。九门杨柳浑无半，犹自千条与万条。

[页]卷,册....[388]27,2
第953笔
　　　　杂曲歌辞　回纥（商调曲）
曾闻瀚海使难通，幽闺少妇罢裁缝。缅想边庭征战苦，谁能对镜治愁容。
久戍人将老，须臾变作白头翁。
[页]卷,册....[388]27,2
第954笔
　　　　杂曲歌辞　长命女（羽调曲）
云送关西雨，风传渭北秋。孤灯然客梦，寒杵捣乡愁。
[页]卷,册....[388]27,2
第955笔
　　　　杂曲歌辞　醉公子
昨日春园饮，今朝倒接䍠。谁人扶上马，不省下楼时。
[页]卷,册....[388]27,2
第956笔
　　　　杂曲歌辞　一片子
柳色青山映，梨花雪鸟藏。绿窗桃李下，闲坐叹春芳。
[页]卷,册....[389]27,2
第957笔
　　　　杂曲歌辞　甘州（羽调曲）
欲使传消息，空书意不任。寄君明月镜，偏照故人心。
[页]卷,册....[389]27,2
第958笔
　　　　杂曲歌辞　濮阳女（羽调曲）
雁来书不至，月照独眠房。贱妾多愁思，不堪秋夜长。
[页]卷,册....[389]27,2
第959笔
　　　　杂曲歌辞　相府莲（王俭为相，所辟皆才名之士，时号莲幕。其后语讹为想夫怜。羽调曲，又有簇拍相府莲。）
夜闻邻妇泣，切切有余哀。即问缘何事，征人战未（一作骨）回。
[页]卷,册....[389]27,2
第960笔
　　　　杂曲歌辞　簇拍相府莲
莫以今时宠，宁无旧日恩。看花满眼泪，不共楚王言。
闺烛无人影，罗屏有梦魂。近来音耗绝，终日望应门。
[页]卷,册....[389]27,2
第961笔
　　　　杂曲歌辞　离别难
　　武后朝，有士人陷冤狱。其妻配入掖庭，善吹觱栗，撰此曲以寄情。
　　初名大郎神，盖取良人第行也。既畏人知，遂三易其名，曰悲切子，
　　终号〔怨〕（愁）回鹘。
此别难重陈，花深复变人。来时梅覆雪，去日柳含春。
物候催行客，归途淑气新。剡川今已远，魂梦暗相亲。
[页]卷,册....[389]27,2
第962笔
　　　　杂曲歌辞　同前（白居易）
绿杨陌上送行人，马去车回一望尘。不觉别时红泪尽，归来无泪可沾巾。
[页]卷,册....[390]27,2
第963笔
　　　　杂曲歌辞　山鹧鸪（羽调曲）
玉关征戍久，空闺人独愁。寒露湿青苔，别来蓬鬓秋。

人坐青楼晚，莺语百花时。愁人多自老，肠断君不知。

[页]卷,册....[390]27,2
第964笔
　　　　杂曲歌辞　鹧鸪词（李益）
湘江斑竹枝，锦翼鹧鸪飞。处处湘阴合，郎从何处归。
[页]卷,册....[390]27,2
第965笔
　　　　杂曲歌辞　同前（李涉）
湘江烟水深，沙岸隔枫林。何处鹧鸪飞，日斜斑竹阴。
二女虚（集作空）垂泪，三闾枉自沈。惟有鹧鸪鸟，独伤行客心。

越冈连越井，越鸟更南飞。何处鹧鸪啼，夕烟东岭归。
岭头（集作外）行人少，天涯北客稀。鹧鸪啼别处，相对泪沾衣。

[页]卷,册....[390]27,2
第966笔
　　　　杂曲歌辞　乐世（白居易）
　　一曰绿腰，即录要也。贞元中乐工进曲，德宗令录出要者，因以为名
　　。后语讹为绿腰。软舞曲也，康昆仑尝于琵琶弹一曲，即新翻羽调绿
　　腰。又有急乐〔世〕。
管急丝（集作弦）繁拍渐稠，绿腰宛转曲终头。诚知乐世声声乐，老病人听未免愁。
[页]卷,册....[390]27,2
第967笔
　　　　杂曲歌辞　急〔乐世〕（世乐）（白居易）
正抽碧线绣红罗，忽听黄莺敛翠蛾。秋思冬愁春恨（集作怅）望，大都不得意时多。
[页]卷,册....[391]27,2
第968笔
　　　　杂曲歌辞　何满子（白居易○开元中沧州歌者，临刑进此曲以赎死，竟不得免，亦舞曲也。）
世传满子是人名，临就刑时曲始成。一曲四词（集作调）歌八叠，从头便是断肠声。
[页]卷,册....[391]27,2
第969笔
　　　　杂曲歌辞　同前（薛逢）
系马宫槐老，持杯店菊黄。故交今不见，流恨满川光。
[页]卷,册....[391]27,2
第970笔
　　　　杂曲歌辞　清平调（李白）
　　唐礼乐志曰：清调、平调，房中乐遗声。开元中，禁中重木芍药，会
　　花方繁开，帝乘照夜白。太真妃以步辇从，李龟年以歌擅一时之名。
　　帝曰：赏名花，对妃子，焉用旧乐辞为。遂命白作清平调词三章，令
　　梨园弟子略抚丝竹以促歌，帝自调玉笛以倚曲。
云想衣裳花想容，春风拂槛露华浓。若非群玉山头见，会向瑶台月下逢。

一枝红（集作秾）艳露凝香，云雨巫山枉断肠。借问汉宫谁得似，可怜飞燕倚新妆。

名花倾国两相欢，长得君王带笑看。解释春风无限恨，沈香亭北倚阑干。

[页]卷,册....[391]27,2
第971笔
　　　　杂曲歌辞　回波乐（李景伯）
　　商调曲，盖出于曲水引流泛觞。中宗宴侍臣，令各为回波乐，众皆为
　　谄佞之辞，及自要荣位。次至谏议大夫李景伯，乃歌此辞，后亦为舞
　　曲。
回波尔时酒卮，微臣职在箴规。侍宴既过三爵，諠哗窃恐非仪。
[页]卷,册....[391]27,2
第972笔
　　　　杂曲歌辞　圣明乐（张仲素○开元中，太常乐工马顺儿造。又有大圣明乐，并商调曲。）
玉帛殊方至，歌钟比屋闻。华夷今一贯，同贺圣明君。

九陌祥烟合，千春瑞月明。宫花将苑柳，先发凤皇城。

[页]卷,册....[392]27,2
第973笔
　　　　杂曲歌辞　同前（令狐楚）
海浪恬丹徼，边尘靖黑山。从今万里外，不复镇萧关。
[页]卷,册....[392]27,2
第974笔
　　　　杂曲歌辞　大酺乐（商调曲）
泪滴珠难尽，容残玉易销。傥随明月去，莫道梦魂遥。
[页]卷,册....[392]27,2
第975笔
　　　　杂曲歌辞　同前（杜审言）
圣后乘干日，皇明御历辰。紫宫初启坐，苍璧正临春。
雷雨垂膏泽，金钱赐下人。诏酺欢赏遍，交泰睹惟新。

毗陵震泽九州通，士女欢娱万国同。伐鼓撞钟惊海上，新妆袨服照江东。
梅花落处疑残雪，柳叶开时任好风。大（集作火）德不（集作云）官逢道泰，天长地久属年丰。

[页]卷,册....[392]27,2
第976笔
　　　　杂曲歌辞　同前（张祜）
车驾东来值太平，大酺三日洛阳城。小儿一伎竿头绝，天下传呼万岁声。

紫陌酺归日欲斜，红尘开路薛王家。双鬟前（集作笑）说楼前鼓，两伎争轮好结花。

[页]卷,册....[392]27,2
第977笔
　　　　杂曲歌辞　千秋乐（张祜○开元十七年八月癸亥明皇诞日，宴百僚于花萼楼下，百僚表请以每年八月五日为千秋节。）[392]
八月平时花萼楼，万方同乐奏千秋。倾城人看长竿出，一伎初成赵解愁。
[页]卷,册....[393]27,2
第978笔
　　　　杂曲歌辞　火凤辞（李百药○羽调曲，又有真火凤。）
歌声扇里（集作后）出，妆影扇（集作镜）中轻。未能令掩笑，何处欲鄣声。
知音自不惑，得念是分明。莫见双嚬敛，疑人含笑情。

佳人靓晚妆，清唱动兰房。影入（集作出）含风扇，声飞照日梁。
娇嚬眉际敛，逸韵口中香。自有横陈分（集作会），应怜秋夜长。

[页]卷,册....[393]27,2
第979笔
　　　　杂曲歌辞　热戏乐（张祜○凡戏辄分两朋以竞勇，谓之热戏。）
热戏争心剧火烧，铜槌暗执不相饶。上皇失喜宁王笑，百尺幢竿果动摇。
[页]卷,册....[393]27,2
第980笔
　　　　杂曲歌辞　春莺啭（张祜○大春莺啭，又有小春莺啭。并商调曲。）
兴庆池南柳未开，太真先把一枝梅。内人已唱春莺啭，花下傞傞软舞来。
[页]卷,册....[393]27,2
第981笔
　　　　杂曲歌辞　达摩支（温庭筠○天宝十三载，改达摩支为泛兰丛，羽调曲，一曰健舞曲也。）
捣麝成尘香不灭，拗莲作寸丝难绝。红泪文姬洛水春，白头苏武天山雪。
君不见无愁高纬花漫漫，漳浦宴余清露寒。一旦臣僚共囚虏，欲吹羌管先汍澜。
旧臣头鬓霜华（一作雪）早，可惜雄心醉中老。万古春归梦不归，邺城风雨连天草。
[页]卷,册....[393]27,2
第982笔
　　　　杂曲歌辞　如意娘（商调曲，则天皇后作。）
看朱成碧思纷纷，憔悴支离为忆君。不信比来长下泪，开箱验取石榴裙。
[页]卷,册....[393]27,2
第983笔
　　　　杂曲歌辞　雨霖铃（张祜）
　　明皇幸蜀，南入斜谷，属霖雨弥旬，于栈道中闻铃声与山相应，因采
　　其声为雨霖铃曲。时独梨园善觱栗工张徽从至蜀，以其曲授之，后入
　　法部。
雨霖铃夜却归秦，犹是（集作见）张徽一曲新。长说上皇垂泪教，月明南内更无人。
[页]卷,册....[394]27,2
第984笔
　　　　杂曲歌辞　桂花曲
可怜天上桂花孤，试问姮娥更要无。月宫幸有闲田地，何不中央种两株。
[页]卷,册....[394]27,2
第985笔
　　　　杂曲歌辞　渭城曲（王维○渭城一曰阳关，本送人使安西诗，后遂被于歌。）
渭城朝雨浥轻尘，客舍青青柳色（集作杨柳）春。劝君更尽一杯酒，西出阳关无故人。
[页]卷,册....[394]27,2
第986笔
　　　　杂曲歌辞　竹枝（顾况）
　　竹枝本出于巴渝。唐贞元中，刘禹锡在沅湘，以俚歌鄙陋，乃依骚人
　　九歌，作竹枝新辞九章，教里中儿歌之。由是盛于贞元、元和之间。
　　其音协黄钟羽，末如吴声。含思宛转，有淇濮之艳。
帝子苍梧不复归，洞庭叶下荆云飞。巴人夜唱竹枝后，肠断晓猿声渐稀。
[页]卷,册....[395]28,2
第987笔
　　　　杂曲歌辞　同前（刘禹锡）
白帝城头春草生，白盐山下蜀江清。南人上来歌一曲，北人莫上动乡情。

山桃红花满上头，蜀江春水拍江（一作山）流。花红易衰似郎意，水流无限似侬愁。

江上朱楼新雨晴，瀼西春水縠文生。桥东桥西好杨柳，人来人去唱歌行。

日出三竿春雾消，江头蜀客驻兰桡。凭寄狂夫书一纸，住在成都万里桥。

两岸山花似雪开，家家春酒满银杯。昭君坊中多女伴，永安宫外踏青来。

瞿塘嘈嘈十二滩，此中（集作人言）道路古来难。长恨人心不如水，等闲平地起波澜。

巫峡苍苍烟雨时，清猿啼在最高枝。个里愁人肠自断，由来不是此声悲。
[395]
城西门前滟滪堆，年年波浪不能摧（集作推）。懊恼（集作恨）人心不如石，少时东去复西来。

山上层层桃李花，云间烟火是人家。银钏金钗来负水，长刀短笠去烧畬。

[页]卷,册....[396]28,2
第988笔
　　　　杂曲歌辞　同前（刘禹锡）
杨柳青青江水平，闻郎江上唱歌声。东边日出西边雨，道是无情（一作晴）还（集作却）有情（一作晴）。

楚水巴山江雨多，巴人能唱本乡歌。今朝北客思归去，回入纥那披绿罗。

[页]卷,册....[396]28,2
第989笔
　　　　杂曲歌辞　同前（白居易）
瞿塘峡口冷（集作水）烟低，白帝城头月向西。唱到竹枝声咽处，寒猿晴（集作暗）鸟一时啼。

竹枝苦怨怨何人，夜静山空歇又闻。蛮儿巴女齐声唱，愁杀江楼病使君。

巴东船舫上巴西，波面风生雨脚齐。水蓼冷花红蔟蔟，江蓠湿叶碧萋萋（集作凄凄）。

江畔谁人唱竹枝，前声断咽后声迟。怪来调苦缘词苦，多是通州司马诗。

[页]卷,册....[396]28,2
第990笔
　　　　杂曲歌辞　同前（李涉）
荆门滩急水潺潺，两岸猿啼烟满山。渡头年少（一作少年）应官去，月落西陵望不还。

巫峡云开神女祠，绿潭红树影参差。下牢戍口初相问，无义滩头剩别离。

石壁千重树万重，白云斜掩碧芙蓉。昭君溪上年年月，独自（集作偏照）婵娟色最浓。

十二峰头月欲低，空蒙（集作聆）江上子规啼。孤舟一夜东归客，泣向春（集作东）风忆建溪。

[页]卷,册....[396]28,2
第991笔
　　　　杂曲歌辞　同前（孙光宪）[396]
门前春水白苹花，岸上无人小艇斜。商女经过江欲暮，散抛残食饲神鸦。

乱绳千结绊人深，越罗万丈表长寻。杨柳在身垂意绪，藕花落尽见莲心。

[页]卷,册....[397]28,2
第992笔
　　　　杂曲歌辞　杨柳枝（白居易）
　　杨柳枝者，古题所谓折杨柳，本白居易洛中所制。宣宗朝，国乐唱是
　　辞，帝问永丰在何处。因取两株植于禁中，居易又作辞一章。
一树春风万万枝，嫩于金色软于丝。永丰西角荒园里，尽日无人属阿谁。

一树衰残委泥土，双枝荣耀植天庭。定知玄象今春后，柳宿光中添两星。

[页]卷,册....[397]28,2
第993笔
　　　　杂曲歌辞　同前（白居易）
六么水调家家唱，白雪梅花处处吹。古歌旧曲君休听，听取新翻杨柳枝。

陶令门前四五树，亚夫营里百千条。何似东都正二月，黄金枝映洛阳桥。

依依袅袅复青青，句引清（集作春）风无限情。白雪花繁空扑地，绿丝条弱不胜莺。

红板江桥青酒旗，馆娃宫暖日斜时。可怜雨歇东风定，万树千条各自垂。

苏州杨柳任君夸，更有钱塘胜馆娃。若解多情寻小小，绿杨深处是苏家。

苏家小女旧知名，杨柳风前别有情。剥条盘作银环样，卷叶吹为玉笛声。

叶含浓露如啼眼，枝袅轻风似舞腰。小树不禁攀折苦，乞君留取两三条。

人言柳叶似愁眉，更有愁肠似柳丝。柳丝挽断肠牵断，彼此应无续得期。

[页]卷,册....[397]28,2
第994笔
　　　　杂曲歌辞　同前（卢贞）
一树依依在永丰，两枝飞去杳无踪。玉皇曾采人间曲，应逐歌声入九重。
[页]卷,册....[398]28,2
第995笔
　　　　杂曲歌辞　同前（刘禹锡）
塞北梅花羌笛吹，淮南桂树小山词。请君莫奏前朝曲，听唱新翻杨柳枝。

南陌东城春早时，相逢何处不依依。桃红李白皆夸好，须得垂杨相发辉。

凤阙轻遮翡翠帷，龙墀遥望曲尘丝。御沟春水柳（集作相）晖映，狂杀长安年少儿。

金谷园中莺乱飞，铜驼陌上好风吹。城东（集作中）桃李须臾尽，争似垂杨无限时。

花萼楼前初种时，美人楼上斗腰支。如今抛掷上（一作长）街里，露叶如啼欲恨谁。

炀帝行宫汴水滨，数株残（集作枝杨）柳不胜春。昨来风起（集作晚）花如雪，飞入宫墙不见人。

御陌青门拂地垂，千条金缕万条丝。如今绾作同心结，将赠行人知不知。

城外春风满（集作吹）酒旗，行人挥袂日西时。长安陌上无穷树，唯有垂杨管别离。

轻盈袅娜占春华，舞榭妆楼处处遮。春尽絮飞（集作花）留不得，随风好去落谁家。

[页]卷,册....[398]28,2
第996笔
　　　　杂曲歌辞　同前（刘禹锡）
〔扬〕（杨）子江头烟景迷，隋家宫树拂金堤。嵯峨犹有（集作是）当时色，半蘸波中水鸟栖。

迎得春光先到来，浅黄轻绿映楼台。只缘袅娜多情思，便被春风长请挼（集作倩猜）。

巫峡巫山杨柳多，朝云暮雨远相和。因想阳台无限事，为君回唱竹（集作柳）枝歌。

[页]卷,册....[398]28,2
第997笔
　　　　杂曲歌辞　同前（李商隐）
暂凭樽酒送无憀，莫损愁眉与细腰。人世死前唯有别，春风争拟惜长条。

含烟惹雾每依依，万绪千条拂落晖。为报行人休尽折，半留相送半迎归。

[页]卷,册....[399]28,2
第998笔
　　　　杂曲歌辞　同前（韩琮）
梁苑隋堤事已空，万条犹舞旧春风。那堪更想千年后，谁见杨花入汉宫。
[页]卷,册....[399]28,2
第999笔
　　　　杂曲歌辞　同前（施肩吾）
伤见路傍（集作边）杨柳春，一枝折尽一重新。今年还折去年处，不送去年离别人。
[页]卷,册....[399]28,2
第1000笔
　　　　杂曲歌辞　同前（温庭筠）
宜春苑外最长条，闲袅春风伴舞腰。正是玉人肠断处，一渠春水赤栏桥。

南内墙东御路傍，预知春色柳丝黄。杏花未肯无情思，何事情人最断肠。

苏小门前柳万条，毵毵金线拂平桥。黄莺不语东风起，深闭朱门伴细腰。

金缕毵毵碧瓦沟，六宫眉黛惹春愁。晚来更带龙池雨，半拂栏干半入楼。

馆娃宫外邺城西，远映征帆近拂堤。系得王孙归意切，不关春草绿萋萋。

两两黄鹂色似金，袅枝啼露动芳音。春来幸自长如线，可惜牵缠荡子心。

御柳如丝映九重，凤凰窗柱绣芙蓉。景阳楼伴千条露，一面新妆待晓钟。

织锦机边莺语频，停梭垂泪忆征人。塞门三月犹萧索，纵有垂杨未觉春。

[页]卷,册....[399]28,2
第1001笔
　　　　杂曲歌辞　同前（皇甫松）
春入行宫映翠微，玄宗侍女舞烟丝。如今柳向空城绿，玉笛何人更把吹。

烂熳春归水国时，吴王宫殿柳垂丝。黄莺长叫空闺畔，西子无因更得知。

[页]卷,册....[400]28,2
第1002笔
　　　　杂曲歌辞　同前（僧齐己）
凤楼高映绿阴阴，凝碧多含雨露深。莫谓一枝柔软力，几曾牵破别离心。

馆娃宫畔响廊前，依托吴王养翠烟。剑去国亡台榭（集作殿）毁，却随红树噪秋蝉。

秾低似中陶潜酒，软极如伤宋玉风。多谢将军遶营种，翠中闲卓战旗红。

高僧爱惜遮江寺，游子伤残露野桥。争似著行垂上苑，碧桃红杏对摇摇。

[页]卷,册....[400]28,2
第1003笔
　　　　杂曲歌辞　同前（张祜）
莫折宫前杨柳枝，玄宗曾向笛中吹。伤心日暮烟霞起，无限春愁生翠眉。

凝碧池边敛翠眉，景阳台下绾青丝。那胜妃子朝元阁，玉手和烟弄一枝。

[页]卷,册....[400]28,2
第1004笔
　　　　杂曲歌辞　同前（孙鲂）
灵和风暖太昌春，舞线摇丝向昔人。何似晓来江雨后，一行如画隔遥津。

彭泽初栽五树时，只应闲看一枝枝。不知天意风流处，要与佳人学画眉。

暖傍离亭静拂桥，入流穿槛绿摇摇。不知落日谁相送，魂断千条与万条。

春来绿树遍天涯，未见垂杨未可夸。晴日万株烟一阵，闲坊兼是莫愁家。
[400]
十首当年有旧词，唱青歌翠几无遗。未曾得向行人道，不为离情莫折伊。

[页]卷,册....[401]28,2
第1005笔
　　　　杂曲歌辞　同前（薛能○干符五年，能为许州刺史。令部伎作杨柳枝健舞，复赋其辞为新声。）
华清高树出离宫，南陌柔条带暖风。谁见轻阴是良夜，瀑泉声畔月明中。

洛桥晴影覆江船，羌笛秋声湿塞烟。闲想习池公宴罢，水蒲风絮夕阳天。

嫩绿轻悬似缀旒，路人遥见隔宫楼。谁能更近丹墀种，解播皇风入九州。

暖风晴日断浮埃，废路新条发钓台。处处轻轻（集作阴）可惆怅，后人攀处古人栽。

潭上江边袅袅垂，日高风静絮相随。青楼一树无人见，正是女郎眠觉时。

汴水高悬百万条，风清两岸一时摇。隋家力尽虚栽得，无限春风属圣朝。

和花烟树九重城，夹路春阴十万营。唯向边头不堪望，一株憔悴少人行。

窗外齐垂旭日初，楼边轻好暖（集作暖好）风徐。游人莫道栽无益，桃李清阴却不如。

众木犹寒独早青，御沟桥畔曲江亭。陶家旧日应如此，一院春条绿遶厅。

帐偃缨垂细复繁，令人心想石家园。风条月影皆堪重，何事侯门爱树萱。

[页]卷,册....[401]28,2
第1006笔
　　　　杂曲歌辞　同前（薛能）
数首新词（集作诗）带恨成，柳丝牵我我伤情。柔娥幸有腰支稳，试踏吹声作唱声。

高出军营远映桥，贼兵曾斫火曾烧。风流性在终难改，依旧春来万万条。

县依陶令想嫌迂，营伴将军即大麤。此日与君除万恨，数篇风调更应无。
[401]
狂似纤腰软胜绵，自多情态更谁怜。游人不折还堪恨，抛向桥边与路边。

朝阳晴照绿杨烟，一别通波十七年。应有旧枝无处觅，万株风里卓旌旃。

晴垂芳态吐牙新，雨摆轻条湿面春。别有出墙高数尺，不知摇动是何人。

暖梳簪朵事登楼，因挂垂杨立地愁。牵断绿丝攀不得，半空悬著玉搔头。

西园高树后庭根，处处寻芳有折痕。终忆旧游桃叶舍，一株斜映竹篱门。

刘白苏台总近时，当初章句是谁推。纤腰舞尽春杨柳，未有侬家一首诗。

[页]卷,册....[402]28,2
第1007笔
　　　　杂曲歌辞　同前
解冻风来末上青，解垂罗袖拜卿卿。无端袅娜临官路，舞送行人过一生。

吴王宫里色偏深，一簇纤条万缕金。不愤钱塘苏小小，引郎枝（集作松）下结同心。

桥北桥南千万条，恨伊张绪不相饶。金羁白马临风望，认得羊家（一作娘）静婉腰。

狂雪随风扑马飞，惹烟无力被风欹。莫交移入灵和殿，宫女三千又妒伊。

袅翠笼烟拂暖波，舞裙新染曲尘罗。章华台畔隋堤上，倚得春风尔许多。

[页]卷,册....[402]28,2
第1008笔
　　　　杂曲歌辞　同前（和凝）
软碧摇烟似送人，映花时把翠眉嚬。青青自是风流主，漫飐金丝待洛神。

瑟瑟罗裙金缕腰，黛眉偎破未重描。醉来咬损新花子，拽住仙郎尽放娇。

鹊桥初就咽银河，今夜仙郎自性和。不是昔年攀桂树，岂能月里索姮娥。

[页]卷,册....[402]28,2
第1009笔
　　　　杂曲歌辞　同前（孙光宪）
闾（集作阊）门风暖落花干，飞遍江南雪不寒。独有晚来临水驿，闲人多凭赤阑干。

有池有榭即蒙蒙，浸润翻成长养功。恰似有人长点检，著行排立向春风。

根柢虽然傍浊河，无妨终日近笙歌。骖骖（集作毵毵）金带谁堪比，还笑黄莺不较多。

万株枯槁怨亡隋，似吊吴台各自垂。好是淮阴明月里，酒楼横笛不胜吹。

[页]卷,册....[403]28,2
第1010笔
　　　　杂曲歌辞　浪淘沙（刘禹锡）
九曲黄河万里沙，浪淘风簸自天涯。如今直上银河去，同到牵牛织女家。

洛水桥边春日斜，碧流轻（集作清）浅见琼沙。无端陌上狂风急，惊起鸳鸯出浪花。

汴水东流虎眼文，清淮晓色鸭头春。君看渡口淘沙处，渡却人间多少人。

鹦鹉洲头浪飐沙，青楼春望日将斜。衔泥燕子争归舍，独自狂夫不忆家。

濯锦江边两岸花，春风吹浪正淘沙。女郎剪下鸳鸯锦，将向中流疋晚霞。

日照澄洲江雾开，淘金（集作沙）女伴满江隈。美人首饰侯王印，尽是沙中浪底来。

八月涛声吼地来，头高数丈触山回。须臾却入海门去，卷起沙堆似雪堆。

莫道谗言如浪深，莫言迁客似沙沈。千淘万漉虽辛苦，吹尽狂沙始到金。

流水淘沙不暂停，前波未灭后波生。令人忽忆潇湘渚，回唱迎神三两声。

[页]卷,册....[403]28,2
第1011笔
　　　　杂曲歌辞　同前（白居易）[403]
一泊沙来一泊去，一重浪灭一重生。相搅相淘无歇日，会交山海一时平。

白浪茫茫与海连，平沙浩浩四无边。暮去朝来淘不住，遂令东海变桑田。

青草湖中万里程，黄梅雨里一人行。愁见滩头夜泊处，风翻暗浪打船声。

借问江湖与海水，何似君情与妾心。相恨不如潮有信，相思始觉海非深。

海底飞尘终有日，山头化石岂无时。谁道小郎抛小妇，船头一去没回期。

随波逐浪到天涯，迁客生还有几家。却到帝乡重富贵，请君莫忘浪淘沙。

[页]卷,册....[404]28,2
第1012笔
　　　　杂曲歌辞　同前（皇甫松）
滩头细草接疏林，浪恶罾船半欲沈。宿鹭眠洲非旧浦，去年沙觜是江心。

蛮歌豆蔻北人愁，松雨蒲风夜艇秋。浪起䴔䴖眠不得，寒沙细细入江流。

[页]卷,册....[404]28,2
第1013笔
　　　　杂曲歌辞　纥那曲（刘禹锡）
杨柳郁青青，竹枝无限情。同郎一回顾，听唱纥那声。

踏曲兴无穷，调同词不同。愿郎千万寿，长作主人翁。

[页]卷,册....[404]28,2
第1014笔
　　　　杂曲歌辞　潇湘神二曲（刘禹锡）
湘水流，湘水流，九疑云物至今愁。君问二妃何处所，
零陵香草露中秋。

斑竹枝，斑竹枝，泪痕点点寄相思。楚客欲听瑶瑟怨，
潇湘深夜月明时。

[页]卷,册....[404]28,2
第1015笔
　　　　杂曲歌辞　抛毬乐（刘禹锡）[404]
五彩绣团团，登君玳瑁筵。最宜红烛下，偏称落花前。
上客如先起，应须赠一船。

春早见花枝，朝朝恨发迟。及看花落后，却忆未开时。
幸有抛毬乐，一杯君莫辞。

[页]卷,册....[405]28,2
第1016笔
　　　　杂曲歌辞　太平乐（白居易○商调曲也）
岁丰仍节俭，时泰更销兵。圣念长如此，何忧不太平。

湛露浮尧酒，薰风起舜歌。愿同尧舜意，所乐在人和。

[页]卷,册....[405]28,2
第1017笔
　　　　杂曲歌辞　同前（王维）
风俗今和厚，君王在穆清。行看采花曲，尽是太阶平。
[页]卷,册....[405]28,2
第1018笔
　　　　杂曲歌辞　同前（张仲素）
圣德超千古，皇威静四方。苍生今息战，无事觉时长（集作良）。
[页]卷,册....[405]28,2
第1019笔
　　　　杂曲歌辞　升平乐（薛能○商调曲也）
正（集作瑞）气遶宫楼，皇居信上游。远冈延（集作连）圣祚，平地载神州。
会合皆重译，潺湲近八流。中兴岂假问，据此自千秋。

寥泬敞延英，朝班立位横。宣传无草动，拜舞有衣声。
鸳瓦云消湿，虫丝日照明。辛勤自不到，遥见似前生（集作程）。

处处足欢声（集作心），时康岁已深。不同三尺剑，应似五弦琴。
寿笑山犹尽，明嫌日有阴。何当怜一物，亦遣断愁吟。
[405]
曙质绝埃氛，彤庭列禁军。圣颜初对日，龙尾竞缘云。
珮响交成韵，帘阴暖带纹。逍遥岂有事，于此咏南薰。

一物周天至（一作至周天），洪纤尽晏然。车书无异俗，甲子并丰年。
奇技皆归朴，征夫亦服田。君王故不有，台鼎合韦弦（一作贤）。

日日听歌谣，区中尽祝尧。虫蝗初不害，夷狄近全销。
史笔唯书瑞，天台绝见祆。因令匹夫志，转欲事清朝。

品物尽昭苏，神功复帝谟。他时应有寿，当代且无虞。
赐历通遐俗，移关入半胡。鹪鹩一何幸，于此寄微躯。

无战复无私，尧时即此时。焚香临极早，待月卷帘迟。
端拱乾坤内，何言黈纩垂。君看圣明验，只此是神龟。

旭日上清穹，明堂坐圣聪。衣裳承瑞气，冠冕盖重曈。
花木经宵露，旌旗立（集作入）仗风。何期于此地，见说似仙（集作是神）宫。

五帝三皇主，萧曹魏邴臣。文章惟反朴，戈甲尽生尘。
谏纸应无用，朝纲自有伦。升平不可纪，所见是闲人。

[页]卷,册....[406]28,2
第1020笔
　　　　杂曲歌辞　金缕衣
劝君莫惜金缕衣，劝君惜取少年时。花开堪折直须折，莫待无花空折枝。
[页]卷,册....[406]28,2
第1021笔
　　　　杂曲歌辞　凤归云（滕潜）
金井栏边见羽仪，梧桐树上宿寒枝。五陵公子怜文彩，画与佳人刺绣衣。

饮啄蓬山最上头，和烟飞下禁城秋。曾将弄玉归云去，金翿斜开十二楼。

[页]卷,册....[407]28,2
第1022笔
　　　　杂曲歌辞　拜新月（李端）
开帘见新月，便即下阶拜。细语人不闻，北风吹裙带。
[页]卷,册....[407]28,2
第1023笔
　　　　杂曲歌辞　同前（吉中孚妻张氏）
拜新月，拜月出堂前。暗魄深（集作初）笼桂，虚弓未引弦。
拜新月，拜月妆楼上。鸾镜未（集作始）安台，蛾眉已相向。
拜新月，拜月不胜情。庭前（集作花）风露清，月临人自老。
望月更（集作人望月）长生，东家阿母亦拜月，一拜一悲声断绝。昔年拜月逞容仪（集作辉），
如今拜月双泪垂。回看众女拜新月，却忆红闺年少时。
[页]卷,册....[407]28,2
第1024笔
　　　　杂曲歌辞　忆江南（白居易○一曰望江南，本名谢秋娘，李德裕镇浙西，为妾谢秋娘制。）
江南好，风景旧曾谙。日出江花红胜火，春来江水绿如蓝。
能不忆江南。

江南忆，最忆是杭州。山寺月中寻桂子，郡亭枕上看潮头。
何日更重游。

江南忆，其次忆吴宫。吴酒一杯春竹叶，吴娃双舞醉芙蓉。
早晚复相逢。

[页]卷,册....[407]28,2
第1025笔
　　　　同前（刘禹锡）
春过也，共惜艳阳年。犹有桃花流水上，无辞竹叶醉樽前。
惟待见青天。
春去也，多谢洛城人。弱柳从风疑举袂，丛兰裛露似沾巾。
独笑亦含嚬。
[页]卷,册....[407]28,2
第1026笔
　　　　杂曲歌辞　宫中调笑（王建○亦谓之转应词，商调曲也。）
团扇，团扇。美人病来遮面，玉颜憔悴三年。
谁复商量管弦。弦管，弦管，春草昭阳路断。

胡蝶，胡蝶。飞上金花枝叶，君前对舞春风。
百叶桃花树红。红树，红树，燕语莺啼日暮。

罗袖，罗袖。暗舞春风依旧，遥看歌舞玉楼。
好日新妆坐愁。愁坐，愁坐，一世虚生虚过。

杨柳，杨柳。日暮白沙渡口，船头江水茫茫。
商人少妇断肠。肠断，肠断，鹧鸪夜飞失伴。

[页]卷,册....[408]28,2
第1027笔
　　　　杂曲歌辞　同前（韦应物）
胡马，胡马。远放燕支山下，咆沙咆雪独嘶。
东望西望路迷。迷路，迷路，边草无穷日暮。

河汉，河汉。晓挂秋城漫漫，愁人起望相思。
江南塞北别离。离别，离别，河汉虽同路绝。

[页]卷,册....[408]28,2
第1028笔
　　　　杂曲歌辞　转应词（戴叔伦）
边草，边草。边草尽来兵老，山南山北雪晴。
千里万里月明。明月明月，胡笳一声愁绝。
[页]卷,册....[408]28,2
第1029笔
　　　　杂曲歌辞　宫中行乐词（李白）
小小生金屋，盈盈在紫微。山花插宝髻，石竹绣罗衣。
每出深宫里，常随步辇归。只愁歌舞散（一作罢），化作彩云飞。

柳色黄金嫩，梨花白雪香。玉楼巢（一作关）翡翠，金（一作珠）殿锁鸳鸯。
选妓随雕（一作朝）辇，征歌出洞房。宫中谁第一，飞燕在昭阳。

卢橘为秦树，蒲萄出（一作是）汉宫。烟花宜落日，丝管醉春风。
笛奏龙鸣水，箫吟凤下空。君王多乐事，何必[408]向回中（集作还与万方同）。

玉树（一作殿）春归日（一作好），金宫乐事多。后庭朝未入，轻辇夜相过。
笑出花间语，娇来烛（集作竹）下歌。莫教明月去，留著醉姮娥。

绣户香风暖，纱窗曙色新。宫花争笑日，池草暗生春。
绿树闻歌鸟，青楼见舞人。昭阳桃李月，罗绮自（一作坐）相亲。

今日明光里，还须结伴游。春风开紫殿，天乐下珠楼。
艳舞全知巧，娇歌半欲羞。更怜花月夜，宫女笑藏钩。

寒雪梅中尽，春风柳上归。宫莺娇欲醉，簷燕语还飞。
迟日明歌席，新花艳舞衣。晚来移彩仗，行乐泥光辉。

水绿南薰殿，花红北阙楼。莺歌闻太液，凤吹遶瀛洲。
素女鸣珠佩，天人弄彩毬。今朝风日好，宜入未央游。

[页]卷,册....[409]28,2
第1030笔
　　　　杂曲歌辞　宫中乐（令狐楚）
楚塞金陵静，巴山玉垒空。万方无一事，端拱大明宫。

霜霁长杨苑，冰开太液池。宫中行乐日，天下盛明时。

柳色烟相似，梨花雪不如。春风真有意，一一丽皇居。

月上宫花静，烟含苑树深。银台门已闭，仙漏夜沈沈。
[409]
九重青锁闼，百尺碧云楼。明月秋风起，珠帘上玉钩。
[页]卷,册....[410]28,2
第1031笔
　　　　杂曲歌辞　同前（张仲素）
网户交如绮，纱窗薄似烟。乐吹天上曲，人是月中仙。

翠匣开寒镜，珠钗挂步摇。妆成祗畏晓，更漏促春宵。

江（集作红）果瑶池实，金盘露井冰。甘泉将避暑，台殿晓光凝。

月彩浮鸾殿，砧声隔凤楼。笙歌临水槛，红烛乍迎秋。

奇树留寒翠，神池结夕波。黄山一夜雪，渭水雁（集作泻）声多。

[页]卷,册....[410]28,2
第1032笔
　　　　杂曲歌辞　踏歌词（崔液）
彩女迎金屋，仙姬出画堂。鸳鸯裁锦袖，翡翠帖花黄。
歌响舞分行，艳色动流光。

庭际花微落，楼前汉已横。金壶催夜尽，罗袖拂寒轻。
乐笑畅欢情，未半著天明。

[页]卷,册....[410]28,2
第1033笔
　　　　杂曲歌辞　同前（谢偃）
春景娇春台，新露泣新梅。春叶参差吐，新花重叠开。
花影飞莺去，歌声度鸟来。倩看飘飖雪，何如舞袖回。

逶迤度香阁，顾步出兰闺。欲遶鸳鸯殿，先过桃李蹊。
风带舒还卷，簪花举复低。欲问今宵乐，但听歌声齐。

夜久星沉没，更深月影斜。裙轻才动佩，鬟薄不胜花。
细风吹宝袜，轻露湿红纱。相看乐未已，兰灯照九[410]华。

[页]卷,册....[411]28,2
第1034笔
　　　　杂曲歌辞　同前（张说）
花萼楼前雨露新，长安城里太平人。龙衔火树千灯（集作重）艳，鸡踏（一作上）莲花万岁春。

帝宫三五戏春台，行雨流风莫妒来。西域灯轮千影合，东华金阙万重开。

[页]卷,册....[411]28,2
第1035笔
　　　　杂曲歌辞　踏歌行（刘禹锡）
春江月出大堤平，堤上女郎连袂行。唱尽新词看（一作欢）不见，红霞影（集作映）树鹧鸪鸣。

桃蹊柳陌好经过，灯下妆成月下歌。为是襄王故宫地，至今犹自细腰多。

新词宛转递相传，振袖倾鬟风露前。月落乌啼云雨散，游童陌上拾花钿。

日暮江头（集作南）闻竹枝，南人行乐北人悲。自从雪里唱新曲，直至三春花尽时。

[页]卷,册....[411]28,2
第1036笔
　　　　杂曲歌辞　天长地久词（卢纶○其和云：天长久，万年昌。）
玉砌红花树，香风不敢吹。春光解天意，偏发殿南枝。

虹桥千步廊，半在水中央。天子方清暑，宫人重暮（集作娃起夜）妆。

辞辇复当熊，倾心奉上（集作六）宫。君王若看貌，甘在众妃中。

云日呈祥礼物殊，北庭生献五单于。塞天（集作垣）万里无飞鸟，可在（集作是）边城用郅都。

台殿云凉风日（集作深秋色）微，君王初赐六宫衣。楼船罢泛（集作泛罢）归犹早，行道（集作遣）才人斗射飞。

[页]卷,册....[411]28,2
第1037笔
　　　　杂曲歌辞　欸乃曲（元结○欸乃，棹船声也。）[411]
偏（集作偶）存名迹在人间，顺俗与时未安闲。来谒大官兼问政，扁舟却入九疑山。

湘江二月春水平，满月和风宜夜行。唱桡欲过平阳戍，守吏相呼问姓名。

千里枫林烟雨深，无朝无暮有猿吟。停桡静听曲中意，好是云山韶濩音。

零陵郡北湘水东，浯溪形胜满湘中。溪口石颠堪自逸，谁能相伴作渔翁。

下泷船似入深渊，上泷船似欲升天。泷南始到九疑郡，应绝高人乘兴船。

[页]卷,册....[412]28,2
第1038笔
　　　　杂曲歌辞　十二月乐辞（李贺）
　　　　正月
上楼迎春新春归（一作正月上楼迎春归），暗黄著柳宫漏迟。薄薄淡霭弄野姿，寒绿幽泥（集作风）生短丝。
锦床晓卧玉肌冷，露脸未开对朝暝。官街柳带不堪折，早晚菖蒲胜绾结。
[页]卷,册....[412]28,2
第1039笔
　　　　二月
二月饮酒采桑津，宜男草生兰笑人。蒲如交剑（一作绞刀）风如薰，劳劳胡燕怨酣春。
薇帐逗烟生绿尘（一作香绿昏），金翅峨髻愁暮云。沓飒起舞真珠裙，津头送别唱流水。
酒客背寒南山死。
[页]卷,册....[412]28,2
第1040笔
　　　　三月
东方风来满眼春，花城柳暗（一作禁）愁几（一作杀）人。复宫深殿竹风起，新翠舞襟静（集作净）如水。
光风转蕙百余里，暖雾驱云扑天地。军装宫妓扫蛾浅，摇摇锦旗夹城暖。
曲水飘香去不归，梨花落尽成秋（一作愁）苑。
[页]卷,册....[412]28,2
第1041笔
　　　　四月[412]
晓凉暮凉树如盖，千山浓绿生云外。依微香雨青氛氲（一作过清氛），腻叶蟠花照曲门。
金塘闲水摇碧漪，老景沈重（一作帖）无惊飞。堕红残萼暗参差。
[页]卷,册....[413]28,2
第1042笔
　　　　五月
雕玉押帘上（一作雕玉帘押上），轻縠笼虚门。井汲铅华水，扇织鸳鸯文。
回雪舞凉殿，甘露洗空绿。罗袖从徊翔（一作罗绶从风翔），香汗沾宝粟。
[页]卷,册....[413]28,2
第1043笔
　　　　六月
裁生罗，伐湘竹。帔（一本无帔字）拂疏霜簟秋玉，炎炎红镜东方开。
晕如车轮上徘徊，啾啾赤帝骑龙来。
[页]卷,册....[413]28,2
第1044笔
　　　　七月
星依云渚冷，露滴盘中圆。好花生木末，衰蕙愁空（一作故）园。
夜天如玉砌，池叶极青钱。仅厌舞衫薄，稍知花簟寒。
晓风何拂拂，北斗光阑干。
[页]卷,册....[413]28,2
第1045笔
　　　　八月
孀（一作宫）妾怨长夜（集作夜长），独客梦归家。傍簷虫缉（一作织）丝，向壁灯垂花。
簷外月光吐，帘中（集作内）树影斜。悠悠飞露姿，点缀池中荷。
[页]卷,册....[413]28,2
第1046笔
　　　　九月
离宫散萤天似水，竹黄池冷芙蓉死。月缀金铺光脉脉，凉苑虚庭空澹白。
霜花飞飞风草草，翠锦斓斑满层道。鸡人罢唱晓珑璁，鸦啼金井下疏桐。
[页]卷,册....[413]28,2
第1047笔
　　　　十月
玉壶银箭稍难倾，釭花夜笑凝幽明。碎霜斜舞上罗幕，烛笼两行照飞阁。
珠帷怨卧不成眠，金凤刺衣著体寒。长眉对月斗弯环。
[页]卷,册....[414]28,2
第1048笔
　　　　十一月
宫城团回凛严光，白光碎碎堕琼芳。挝钟高饮千日酒，却天凝寒作君寿。
御沟泉（一作冰）合如环素，火井温水在何处。
[页]卷,册....[414]28,2
第1049笔
　　　　十二月
日脚淡光红洒洒，薄霜不销桂枝下。依稀和气解冬严，已就长日辞长夜。
[页]卷,册....[414]28,2
第1050笔
　　　　闰月
帝重光，年重时。七十二候回环推，天宫玉琯灰剩飞。
今岁何长来岁迟，王母移桃献天子。羲氏和氏迂龙辔。
[页]卷,册....[414]28,2
第1051笔
　　　　杂曲歌辞　桃花行
　　张仁亶自朔方入朝，帝宴之西苑之桃花园，命李峤等各赋绝句。明日
　　宴承庆殿，令宫中善讴者唱之，乐府号桃花行。
岁去无言忽憔悴，时来含笑吐氛氲。不能拥路迷仙客，故欲开蹊侍圣君。（李峤）

绮萼成蹊遍篽芳，红英扑地满筵香。莫将秋宴传王母，来比春华寿（集作奉）圣皇。（李乂）

源水丛花无数开，丹跗红萼间青梅。从今结子三千岁，预喜仙游复摘来。（徐彦伯）
[414]
桃花灼灼有光辉，无数成蹊点更飞。为见芳林含笑待，遂同温树不言归。（苏颋）

红萼竞妍（集作然）春苑曙，粉茸新向（集作吐）御筵开。长年愿奉西王宴（集作母），近侍惭无东朔才。（赵彦昭）

[页]卷,册....[415]28,2
第1052笔
　　　　杂曲歌辞　苏摩遮（张说○泼寒胡戏所歌，其和声云亿岁乐。）
摩遮本出海西胡，琉璃宝服紫髯胡。闻道皇恩遍宇宙，来时歌舞助欢娱。

绣装帕额宝花冠，夷歌骑舞借人看。自能激水成阴气，不虑今年寒不寒。

腊月凝阴积帝台，豪歌击鼓送寒来。油囊取得天河水，将添上寿万年杯。

寒气宜人最可怜，故将寒水散庭前。惟愿圣君无限寿，长取新年续旧年。

昭成皇后帝家亲，荣乐诸人不比伦。往日霜前花委地，今年雪后树逢春。

[页]卷,册....[415]28,2
第1053笔
　　　　杂曲歌辞　舞马词（张说○其和声，前二曲云圣代升平乐，后四曲云四海和平乐。）
万玉朝宗凤扆，千金率领龙媒。眄鼓凝骄躞蹀，听歌弄影徘徊。

天禄遥征卫叔，日龙上借羲和。将共两骖争舞，来随八骏齐歌。

彩旄八佾成行，时龙五色因方。屈膝衔杯赴节，倾心献寿无疆。

帝皂龙驹沛艾，星兰骥子权奇。腾倚骧洋应节，繁骄接迹不移。

二圣先天合德，群灵率土可封。击石骖驔紫燕，𪭢金顾步苍龙。

圣君出震应箓，神马浮河献图。足踏天庭鼓舞，心将帝乐蜘踌。

[页]卷,册....[415]28,2
第1054笔
　　　　杂曲歌辞　舞马千秋万岁乐府词（张说）[415]
金天诞圣千秋节，玉醴还分万寿觞。试听紫骝歌乐府，何如𫘧骥舞华冈。
连骞势出鱼龙变，蹀躞骄生鸟兽行。岁岁相传指树日，翩翩来伴庆云翔。

圣王（集作皇）至德与天齐，天马来仪自海西。腕足齐行拜两膝，繁骄不进蹈千蹄。
䯱髵奋鬣时蹲踏，鼓怒骧身忽上跻。更有衔杯终宴曲，垂头掉尾醉如泥。

远听明君爱逸才，玉鞭金翅引龙媒。不因兹白人间有，定是飞黄天上来。
影弄日华相照耀，喷含云色且徘徊。莫言阙下桃花舞，别有河中兰叶开。

[页]卷,册....[416]28,2
第1055笔
　　　　杂曲歌辞　小曲新词（白居易○小曲及闺怨，并元和中奉敕撰。）
霁色鲜宫殿，秋声脆管弦。圣明千岁乐，岁岁似今年。

红裙（集作裾）明月夜，碧殿（集作簟）早秋时。好向昭阳宿，天凉玉漏迟。

[页]卷,册....[416]28,2
第1056笔
　　　　杂曲歌辞　闺怨词（白居易）
朝憎莺百啭，夜妒燕双栖。不惯经春别，谁知到晓啼。

珠箔笼寒月，纱窗背晓灯。夜来巾上泪，一半是春冰。

关山征戍远，闺阁别离难。苦战应憔悴，寒衣不要宽。

[页]卷,册....[416]28,2
第1057笔
　　　　杂曲歌辞　皇帝感词（卢纶）
提剑云（集作风）雷动，垂衣日月明。禁花呈瑞色，国老见星精。
发棹鱼先跃，窥巢鸟不惊。山呼一万岁，直入九重城。
[416]
天衣（集作香）五凤彩，御马六龙文。雨露清驰道，风雷翊上军。
高旍花外转，行漏乐前闻。时见金鞭举，空中指瑞云。

妙算干戈止，神谋宇宙清。两阶文物盛，七德武功成。
校猎长杨苑，屯军细柳营。归来献明主，歌舞隘（集作溢）春城。

天乐下天中，云𫐌俨在空。铅黄艳河汉，语笑合笙镛。
已见长随凤，仍闻不避熊。君王亲试舞，阊阖静无风。

[页]卷,册....[417]28,2
第1058笔
　　　　杂歌谣辞（声比于琴瑟曰歌，徒歌曰谣。）
　　　　杂歌谣辞　渔父歌（张志和）
西塞山边（集作前）白鹭飞，桃花流水鳜鱼肥。青箬笠，绿蓑衣。
春江（一作斜风）细雨不须归。

钓台渔父褐为裘，两两三三舴艋舟。能纵棹，惯乘流。
长江白浪不曾忧。

霅溪湾里钓渔翁，舴艋为家西复东。江上雪，浦边风。
笑著荷衣不叹穷。

松江蟹舍主人欢，菰饭莼羹亦共餐。枫叶落，荻花干。
醉宿渔舟不觉寒。

青草湖中月正圆，巴陵渔父棹歌连。钓车子，掘头船。
乐在风波不用仙。

[页]卷,册....[418]29,2
第1059笔
　　　　杂歌谣辞　同前（和凝）
白芷汀寒立鹭〔鸶〕（鹚），苹风轻翦浪花时。烟幂幂，日迟迟。
香引芙蓉惹钓丝。
[页]卷,册....[418]29,2
第1060笔
　　　　杂歌谣辞　同前（欧阳炯）
风浩寒溪照胆明，小君山上玉蟾生。荷露坠，翠烟轻。
拨〔剌〕（刺）游鱼几处惊。
[页]卷,册....[418]29,2
第1061笔
　　　　杂歌谣辞　同前（李珣）
水接衡门十里余，信船归去卧看书。轻爵禄，慕玄虚。
莫道渔人只为鱼。
[418]
避世垂纶不记年，官高争得似君闲。倾白酒，对青山。
笑指柴门待月还。

棹警鸥飞水溅袍，影侵潭面柳垂绦。终日醉，绝尘劳。
曾见钱塘八月涛。

[页]卷,册....[419]29,2
第1062笔
　　　　杂歌谣辞　鸡鸣曲（王建）
鸡初鸣，明星照东屋。鸡再鸣，红霞生海腹。
百官待漏双阙前，圣人亦挂山龙服。宝钗命妇灯下起，环珮玲珑晓光里。
直内初烧玉〔案〕（按）香，司更尚滴铜壶水。金吾卫里直（一作更）郎妻，到明不睡听晨鸡。
天头日月相送迎，夜栖旦鸣人不迷。
[页]卷,册....[419]29,2
第1063笔
　　　　杂歌谣辞　同前（李廓）
星稀月没上（集作入）五更，胶胶角角鸡初鸣。征人牵马出门立，辞妾欲向安西行。
再鸣引颈簷头下，月（集作楼）中角声催上马。才分地色第三鸣，旌旗（一作旆）红尘已出城。
妇人上城乱招手，夫婿不闻遥哭声。长恨鸡鸣别时苦，不遣鸡栖近窗户。
[页]卷,册....[419]29,2
第1064笔
　　　　杂歌谣辞　吴楚歌（张籍○一曰燕美人歌）
庭前春鸟啄林声，红夹罗襦缝未成。今朝社日停针线，起向朱樱树下行。
[页]卷,册....[419]29,2
第1065笔
　　　　杂歌谣辞　李夫人歌（李商隐）
一带不结心，两股方安髻。惭愧白茅人，月没教星替。

剩结茱萸枝，多擘秋莲的。独自有波光，彩囊盛不得。

蛮丝系条脱，妍眼和香屑。寿宫不惜铸南人，柔肠早被秋波（集作眸）割。
清澄有余幽素香，鳏鱼渴凤真珠[419]房。不知瘦骨类冰井，更许夜帘通晓霜。
土花漠碧（集作漠）云〔茫茫〕（忙忙），黄河欲尽天苍黄（集作苍）。

[页]卷,册....[420]29,2
第1066笔
　　　　杂歌谣辞　同前（李贺）
紫皇宫殿重重开，夫人飞入琼瑶台。绿香绣帐何时歇，青云无光宫水咽。
翩联桂花坠秋月，孤鸾惊啼商丝发。红璧（集作壁）阑珊悬佩珰，歌台小妓遥相望。
玉蟾滴水鸡人唱，露华兰叶参差光。
[页]卷,册....[420]29,2
第1067笔
　　　　杂歌谣辞　同前（鲍溶）
璇闺羽帐华烛陈，方士夜降夫人神。葳蕤半露芙蓉色，窈窕将期环珮身。
丽如三五月，可望难亲近。嚬黛含犀竟不言，春思秋怨谁能问。
欲求巧笑如生时，歌尘在空瑟衔丝。神来未及梦相见，帝比初亡心更悲。
爱之欲其生又死，东流万代无回水。宫漏丁丁夜向晨，烟销雾散愁方士。
[页]卷,册....[420]29,2
第1068笔
　　　　杂歌谣辞　同前（张祜）
延年不语望三星，莫说夫人上涕零。争奈世间惆怅在，甘泉宫夜看图形。
[页]卷,册....[420]29,2
第1069笔
　　　　杂歌谣辞　中山孺子妾歌（李白）
中山孺子妾，特以色见珍。虽不如延年妹，亦是当时绝世人。
桃李出深井，花艳惊上春。一贵复一贱，关天岂由身。
芙蓉老秋霜，团扇羞网尘。戚姬髡翦（集作发）入舂市，万古共悲辛。
[页]卷,册....[420]29,2
第1070笔
　　　　杂歌谣辞　临江王节士歌（李白）
洞庭白波木叶稀，燕鸿始入吴云飞。吴云寒，燕鸿苦。
风号沙宿潇湘浦，节士感秋泪如雨。白日当天心，照之可以事明主。
壮士愤，雄风生。安得倚天剑，跨海斩长鲸。
[页]卷,册....[420]29,2
第1071笔
　　　　杂歌谣辞　司马将军歌（李白○代陇上健儿陈安）
狂风吹古月，窃弄章华台。北落明星动光彩，南征猛将如云雷。
手中电曳（集作击）倚天剑，直斩长鲸海水开。我见楼船壮心目，颇似龙骧下三蜀。
扬兵习战张虎旗，江中白浪如银屋。身居玉帐临河魁，紫髯若戟冠崔嵬。
细柳开营揖天子，始知灞上为婴孩。羌笛横吹阿亸回，向月楼中吹落梅。
将军自起舞长剑，壮士呼声动九垓。功成献凯见明主，丹青画像麒麟台。
[页]卷,册....[421]29,2
第1072笔
　　　　杂歌谣辞　郑樱桃歌（李颀）
石季龙，僭天禄。擅雄豪，美人姓郑名樱桃。
樱桃美颜香且泽，娥娥侍寝专宫掖。后庭卷衣三万人，翠眉清镜不得亲。
官（集作宫）军（一作库）女骑一千匹，繁花照耀漳河春。织成花映红纶巾，红旗掣曳卤簿新。
鸣鼙走马接飞鸟，铜〔驮〕（釱）琴瑟随去尘。凤阳重门如意馆，百尺金梯倚银汉。
自言富贵不可量，女为公主男为王。赤花双簟珊瑚床，盘龙斗帐琥珀光。
淫昏伪位神所恶，灭石者陵终不误。邺城苍苍白露微，世事翻覆黄云飞。
[页]卷,册....[421]29,2
第1073笔
　　　　杂歌谣辞　襄阳歌（李白）
落日欲没岘山西，倒著接䍠花下迷。襄阳小儿齐拍手，拦街争唱白铜鞮。
傍人借问笑何事，笑杀山公醉似泥。鸬鹚杓，鹦鹉杯。
百年三万六千日，一日须倾三百杯。遥看汉水鸭头绿，恰似蒲萄初酦醅。
此江若变作春酒，垒曲便筑糟丘台。千金骏马换少（集作小）妾，醉（集作笑）坐雕鞍歌落梅。
车傍侧挂一壶酒，凤笙龙管行相催。咸阳市上叹黄犬，何如月下倾金罍。
君不见晋朝羊公一片石（一作一片古碑材），龟龙（集作头）剥落生莓[421]苔。泪亦不能为之堕，心亦不能为之哀。
谁能忧彼身后事，金凫银鸭葬死灰（集无此二句）。清风朗月不用一钱买，玉山自倒非人推。
舒州杓，力士铛，李白与尔同死生。襄王云雨今安在，
江水东流猿夜声。
[页]卷,册....[422]29,2
第1074笔
　　　　杂歌谣辞　襄阳曲（李白）
襄阳行乐处，歌舞白铜鞮。江城回渌水，花月使人迷。

山公醉酒时，酩酊襄（集作高）阳下。头上白接䍠，倒著还骑马。

岘山临汉江，水渌沙如雪（一作水色如霜雪）。上有堕泪碑，青苔久磨灭。

且醉习家池，莫看堕泪碑。山公欲上马，笑杀襄阳儿。

[页]卷,册....[422]29,2
第1075笔
　　　　杂歌谣辞　苏小小歌（李贺）
幽兰露，如啼眼。无物结同心，烟花不堪翦。
草如茵，松如盖。风为裳，水为佩。
油壁车，久（集作夕）相待。冷翠烛，劳光彩。
西陵下，风吹雨。
[页]卷,册....[422]29,2
第1076笔
　　　　杂歌谣辞　同前（温庭筠）
买莲莫破券，买酒莫解金。酒里春容抱离恨，水中莲子怀芳心。
吴公女儿腰似束，家在钱塘小江曲。一自檀郎逐便风，门前春水年年绿。
[页]卷,册....[422]29,2
第1077笔
　　　　杂歌谣辞　同前（张祜）
车轮不可遮，马足不可绊。长怨十字街，使郎心四散。

新人千里去，故人千里来。翦刀横眼底，方觉泪难裁。
[422]
登山不愁峻，涉海不愁深。中擘庭前枣，教郎见赤心。

[页]卷,册....[423]29,2
第1078笔
　　　　杂歌谣辞　挟瑟歌（陆龟蒙）
挟瑟为君抚，君嫌声太古。寥寥倚浪丝，㗫㗫沈湘语。
赖有秋风知，清泠吹玉柱。
[页]卷,册....[423]29,2
第1079笔
　　　　杂歌谣辞　敕勒歌
敕勒金𬯎（温庭筠集作⿰巾贵）壁，阴山无岁华。帐外风飘雪，营前月照沙。
羌儿吹玉管，胡姬踏锦花。却笑江南客，梅落不归家。
[页]卷,册....[423]29,2
第1080笔
　　　　杂歌谣辞　黄麞歌
　　唐书五行志曰：如意初，里中歌黄麞，后契丹李尽忠、孙万荣叛，陷
　　营州。则天令总管曹仁师、王孝杰等将兵百万讨之。大败于硖石黄麞
　　谷而死。朝廷嘉其忠，为造此曲，后亦为舞曲。
黄麞黄麞草里藏，弯弓射尔伤。
[页]卷,册....[423]29,2
第1081笔
　　　　杂歌谣辞　得体歌
　　天宝初，韦坚为陕郡太守水陆转运使，于长安城东浐水傍穿广运潭，
　　以通吴会数十郡舟楫。先是民间戏唱得体歌，及新潭成，陕县尉崔成
　　甫乃翻此调为得宝歌。集两县官伎女子唱之。
得体纥那也，纥囊得体那。潭里船车闹，扬州铜器多。
三郎当殿坐，听唱得体歌。
[页]卷,册....[423]29,2
第1082笔
　　　　杂歌谣辞　得宝歌
得宝弘农野，弘农得宝那。潭里船车闹，扬州铜器多。
三郎当殿坐，听唱得宝歌。
[页]卷,册....[423]29,2
第1083笔
　　　　杂歌谣辞　黄台瓜辞（章怀太子○武后杀太子弘，立雍王贤为太子。贤日夜忧惕，乃作此辞。命乐工歌之，冀后感悟。）[423]
种瓜黄台下，瓜熟子离离。一摘使瓜好，再摘令瓜稀。
三摘尚（集作犹）自可，摘绝抱蔓归。
[页]卷,册....[424]29,2
第1084笔
　　　　杂歌谣辞　古歌（沈佺期）
落叶流风向玉台，夜寒秋思洞房开。水精帘外金波下，云母窗前银汉回。
玉阶阴阴苔藓色，君王履綦难再得。璇闺窈窕秋夜长，绣户徘徊秋（集作明）月光。
燕姬彩帐芙蓉色，秦子（集作女）金炉兰麝香。北斗七星横夜半，清歌一曲断君肠。
[页]卷,册....[424]29,2
第1085笔
　　　　杂歌谣辞　同前（薛维翰）
美人怨何深，含情倚金阁。不嚬复不语，红泪双双落。

美人闭红烛，独坐裁新锦。频放翦刀声，夜寒知未寝。

[页]卷,册....[424]29,2
第1086笔
　　　　杂歌谣辞　黄昙子歌（温庭筠）
参差绿蒲短，摇艳云（一作春）塘满。红潋荡融融，莺翁㶉鷘暖。
萋芊小城（集作成）路，马上修蛾懒。罗衫褭向风，点粉金鹂卵。
[页]卷,册....[424]29,2
第1087笔
　　　　杂歌谣辞　邯郸郭公辞（温庭筠）
金笳悲故曲，玉座积深尘。言是邯郸伎，不易邺城人。
青苔竟埋骨，红粉自伤神。唯有漳河柳，还向旧营春。
[页]卷,册....[424]29,2
第1088笔
　　　　杂歌谣辞　箜篌谣（李白）
攀天莫登龙，走山莫骑虎。贵贱结交心不移，唯有严陵及光武。
周公称大圣，管蔡宁相容。汉谣一斗粟，不与淮南舂。
兄弟尚路人，吾心安所从。它人方寸间，山海几千重。
轻言托朋友，对面九疑峰。多（集作开）花[424]必早落，桃李不如松。
管鲍久已死，何人继其踪。
[页]卷,册....[425]29,2
第1089笔
　　　　杂歌谣辞　邺城童子谣（李贺）
邺城中，暮尘起。将黑丸，斫文吏。
棘为鞭，虎为马。团团走，邺城下。
切玉剑，射日弓。献何人，奉相公。
扶毂来，关右儿。香扫涂，相公归。
[页]卷,册....[425]29,2
第1090笔
　　　　杂歌谣辞　大麦行（杜甫）
大麦干枯小麦黄，妇人行泣夫走藏。东至集壁西梁洋，问谁腰镰胡与羌。
岂无蜀兵三千人，部领辛苦江山长。安得如鸟有羽翅，托身白云还故乡。
[页]卷,册....[425]29,2
第1091笔
　　　　杂歌谣辞　白鼍鸣（张籍）
天欲雨，有东风。南谿白鼍鸣窟中，六月人家井无水。
夜闻白鼍（集作鼍声）人尽起。
[页]卷,册....[425]29,2
第1092笔
　　　　杂歌谣辞　步虚词（陈羽）
汉武清斋读鼎书，内官扶上画云车。坛上月明宫殿闭，仰看星斗礼空虚。
[页]卷,册....[425]29,2
第1093笔
　　　　杂歌谣辞　同前（顾况）
迥步游三洞，清心礼七真。飞符超羽翼，禁（集作焚）火醮星辰。
残药沾鸡犬，灵香出凤麟。壶中无窄处，愿得一容身。
[页]卷,册....[425]29,2
第1094笔
　　　　杂歌谣辞　同前（刘禹锡）
阿母种桃云海际，花落子成二（集作三）千岁。海风吹折最繁枝，跪捧琼（集作金）盘献天帝。
[425]
华表千年鹤一（集作一鹤）归，凝丹为顶雪为衣。星星仙语人听尽，却向五云翻翅飞。

[页]卷,册....[426]29,2
第1095笔
　　　　杂歌谣辞　同前（韦渠牟）
玉简真人降，金书道箓通。烟霞方蔽日，云雨已生风。
四极威仪异，三天使命同。那将人世恋，不去上清宫。

羽驾正翩翩，云鸿最自然。霞冠将月晓，珠佩与星连。
镂玉留新诀，雕金（集作龙）得旧编。不知飞鸟学，更有几人仙。

上帝求仙使，真符取玉郎。三才闲布象，二景郁生光。
骑吏排龙虎，笙歌走凤凰。天高人不见，暗入白云乡。

鸾鹤共徘徊，仙官使者催。香花三洞启，风雨百神来。
凤篆文初定，龙泥印已开。何须生羽翼，始得上瑶台。

羽节忽排烟，苏君已得仙。命风驱日月，缩地走山川。
几处留丹灶，何时种玉田。一朝骑白虎，直上紫微天。

静发降灵香，思神意智长。虎存时促步，龙想更成章。
扣齿风雷响，挑灯日月光。仙云在何处，髣髴满空堂。

几度游三洞，何方召百神。风云皆守一，龙虎亦全真。
执节仙童小，烧香玉女春。应须绝岩内，委曲问皇人。
[426]
上法杳无营，玄修似有情。道宫琼作想，真帝玉为名。
召岳驱旌节，驰雷发吏兵。云车降何处，斋室有仙卿。

羽卫一何鲜，香云起暮烟。方朝太素帝，更向玉清天。
凤曲凝犹吹，龙骖俨欲前。真文几时降，知在永和年。

大道何年学，真符此日催。还持金作印，未要玉为台。
羽节分明授，霞衣整顿裁。应缘五云使，教上列仙来。

独自授金书，萧条咏紫虚。龙行还当马，云起自成车。
九转风烟合，千年井灶余。参差从太一，寿等混元初。

道学已通神，香花会女真。霞床珠斗帐，金荐玉舆轮。
一室心偏静，三天夜正春。灵官竟谁降，仙相有夫人。

上界有黄房，仙家道路长。神来知位次，乐变协宫商。
竞把琉璃碗，谁倾白玉浆。霞衣最芬馥，苏合是灵香。

珠佩紫霞缨，夫人会八灵。太霄犹有观，绝宅岂无形。
暮雨徘徊降，仙歌宛转听。谁逢玉妃辇，应检九真经。

西海辞金母，东方拜木公。云行疑带雨，星步欲凌风。
羽袖挥丹凤，霞巾曳彩虹。飘飖九霄外，下视望仙宫。
[427]
玉树杂金花，天河织女家。月邀丹凤舄，风送紫鸾车。
雾縠笼绡带，云屏列锦霞。瑶台千万里，不觉往来赊。

舞凤凌天出，歌麟入夜听。云容衣眇眇，风韵曲泠泠。
扣齿端金简，焚香检玉经。仙宫知不远，只近太微星。

紫府与玄洲，谁来物外游。无烦骑白鹿，不用驾青牛。
金化颜应驻，云飞鬓不秋。仍闻碧海上，更用玉为楼。

辔鹤复骖鸾，全家去不难。鸡声随羽化，犬影入云看。
酿玉当成酒，烧金且转丹。何妨五色绶，次第给仙官。

[页]卷,册....[428]29,2
第1096笔
　　　　杂歌谣辞　同前（僧皎然）
予因览真诀，遂感西域（集作城）君。玉笙下青冥，人间未曾闻。
日华炼魂魄，皎皎无垢氛。谓我有仙骨，且令饵氤氲。
俯仰愧灵颜，愿随鸾鹤群。俄然动风驭，缥眇归青云。
[页]卷,册....[428]29,2
第1097笔
　　　　杂歌谣辞　同前（高骈）
青溪道士人不识，上天下天鹤一只。洞门深〔锁〕（琐）碧窗寒，滴露研朱写周易。
[页]卷,册....[428]29,2
第1098笔
　　　　杂歌谣辞　步虚引（陈陶）
小隐山人十洲客，莓苔为衣双耳白。青编为我忽降书，暮雨虹蜺一千尺。
赤城门闭六丁直，晓日已烧东海色。朝天半夜闻玉鸡，星斗离离碍龙翼。
[页]卷,册....[428]29,2